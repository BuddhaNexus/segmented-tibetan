{
    "T06TD4042E:47b-0": "@47b ` // rnam bshad bsdu ba bzhugs //",
    "T06TD4042E:48a-0": "@48a * // rnal 'byor spyod pa'i sa las rnam par bshad pa bsdu ba /",
    "T06TD4042E:48a-1": "dkon mchog gsum la phyag 'tshal lo //",
    "T06TD4042E:48a-2": "rnam par bshad pa bsdu ba gang zhe na /",
    "T06TD4042E:48a-3": "spyi sdom ni /",
    "T06TD4042E:48a-4": "lus dang rnam par bshad pa dang //",
    "T06TD4042E:48a-5": "tshig 'bru dang ni don nyid dang //",
    "T06TD4042E:48a-6": "chos dang kun nas slong ba dang //",
    "T06TD4042E:48a-7": "don dang rgol ba'i lan dang ni //",
    "T06TD4042E:48a-8": "mtshams sbyar ba dang smra ba dang //",
    "T06TD4042E:48a-9": "bshad dang 'khor dang nyan pa dang //",
    "T06TD4042E:48a-10": "sangs rgyas bsngags pa bsdus pa dang //",
    "T06TD4042E:48a-11": "rgyas dang bslab pa'i phan yon yin //",
    "T06TD4042E:48a-12": "de la mdo sde'i lus ni mdor bsdu na rnam pa gnyis te /",
    "T06TD4042E:48a-13": "tshig 'bru dang don to //",
    "T06TD4042E:48a-14": "de la tshig 'bru ni gnas yin la don ni de la gnas pa yin par rig par bya'o //",
    "T06TD4042E:48a-15": "de gnyis ka bsdus pa ni shes par bya ba yin no //",
    "T06TD4042E:48a-16": "rnam par bshad pa gang zhe na /",
    "T06TD4042E:48a-17": "mdor bsdu na rnam par lngar blta bar bya ste /",
    "T06TD4042E:48a-18": "chos dang /",
    "T06TD4042E:48a-19": "kun nas slong ba dang /",
    "T06TD4042E:48a-20": "don dang /",
    "T06TD4042E:48a-21": "rgol ba'i lan dang /",
    "T06TD4042E:48a-22": "mtshams sbyar ba'o //",
    "T06TD4042E:48a-23": "de la tshig 'bru ni rnam pa drug ste /",
    "T06TD4042E:48a-24": "ming gi tshogs rnams dang /",
    "T06TD4042E:48a-25": "tshig gi tshogs rnams dang /",
    "T06TD4042E:48a-26": "yi ge'i tshogs rnams dang /",
    "T06TD4042E:48a-27": "ngag dang /",
    "T06TD4042E:48a-28": "rnam pa dang /",
    "T06TD4042E:48a-29": "bstan pa'o //",
    "T06TD4042E:48a-30": "de la ming gi tshogs rnams ni yang dag par shes par byed pa'i tshig bla dags yin no //",
    "T06TD4042E:48a-31": "de yang rnam pa bcu gnyis te /",
    "T06TD4042E:48a-32": "nye bar btags pa las byung ba dang /",
    "T06TD4042E:48a-33": "yang dag pa'i dngos po dang /",
    "T06TD4042E:48a-34": "rigs pa dang 'brel ba dang /",
    "T06TD4042E:48a-35": "so so dang 'brel ba dang /",
    "T06TD4042E:48a-36": "yon tan las byung ba dang /",
    "T06TD4042E:48a-37": "tha snyad las byung ba dang /",
    "T06TD4042E:48a-38": "grags pa dang /",
    "T06TD4042E:48a-39": "ma grags pa dang /",
    "T06TD4042E:48a-40": "gsal ba dang /",
    "T06TD4042E:48a-41": "mi gsal ba dang /",
    "T06TD4042E:48a-42": "bsdus pa dang /",
    "T06TD4042E:48a-43": "rgyas pa'o //",
    "T06TD4042E:48a-44": "de la nye bar btags pa las byung ba'i ming ni re zhig nang gi ngag la sems can dang srog ces bya ba la sogs pa dang /",
    "T06TD4042E:48a-45": "phyi rol gyi dag la bum pa dang snam bu zhes bya ba la sogs pa'o //",
    "T06TD4042E:48a-46": "yang dag pa'i dngos po'i ming ni 'di lta ste /",
    "T06TD4042E:48a-47": "mig la sogs pa dang gzugs la sogs pa'i dbang po dang don rnams kyi'o //",
    "T06TD4042E:48a-48": "rigs dang 'brel ba'i ming ni sems can dang gzugs dang /",
    "T06TD4042E:48a-49": "tshor ba dang 'byung ba chen po zhes bya ba la sogs pa'o //",
    "T06TD4042E:48a-50": "so so dang 'brel pa'i ming ni sangs rgyas byin dang yon tan bshes gnyen dang sngon po dang ser po zhes bya ba la sogs pa'o //",
    "T06TD4042E:48a-51": "yon tan las byung ba'i ming ni 'di lta ste /",
    "T06TD4042E:48a-52": "gzugs su rung bas gzugs dang /",
    "T06TD4042E:48b-0": "tshor bar byed pas @48b tshor ba dang /",
    "T06TD4042E:48b-1": "nyin mor byed pas nyi ma dang /",
    "T06TD4042E:48b-2": "sreg par byed pas me zhes bya ba la sogs pa'o //",
    "T06TD4042E:48b-3": "tha snyad las byung ba'i ming ni 'di lta ste /",
    "T06TD4042E:48b-4": "dbul po la phyug po zhes bya ba lta bu dang /",
    "T06TD4042E:48b-5": "gzhan yang don la mi ltos par ming rnam par gzhag pa gang yin pa'o //",
    "T06TD4042E:48b-6": "grags pa'i ming ni yongs su rtog pa'i ming gang yin pa'o //",
    "T06TD4042E:48b-7": "ma grags pa'i ming ni de las bzlog pa yin no //",
    "T06TD4042E:48b-8": "gsal ba'i ming ni gang gi don shes pa'o //",
    "T06TD4042E:48b-9": "mi gsal ba'i ming ni gang gi don mi shes pa ste /",
    "T06TD4042E:48b-10": "'gro lding ba'i rig sngags lta bu'o //",
    "T06TD4042E:48b-11": "bsdus pa'i ming ni yi ge gcig gang yin pa'o //",
    "T06TD4042E:48b-12": "rgyas pa'i ming ni yi ge mang po gang yin pa'o //",
    "T06TD4042E:48b-13": "de la tshig gi tshogs rnams ni ming dang yi ge yongs su rdzogs pa gang yin pa'o //",
    "T06TD4042E:48b-14": "de yang rnam pa drug ste /",
    "T06TD4042E:48b-15": "yongs su ma rdzogs pa'i tshig dang /",
    "T06TD4042E:48b-16": "yongs su rdzogs pa'i tshig dang /",
    "T06TD4042E:48b-17": "bsgrub pa'i tshig dang /",
    "T06TD4042E:48b-18": "sgrub pa'i tshig dang /",
    "T06TD4042E:48b-19": "bstan pa'i tshig dang /",
    "T06TD4042E:48b-20": "bshad pa'i tshig go //",
    "T06TD4042E:48b-21": "de la yongs su ma rdzogs pa'i tshig ni tshig 'bru ma rdzogs pa dang /",
    "T06TD4042E:48b-22": "don ma rdzogs pa las blta bar bya'o //",
    "T06TD4042E:48b-23": "yongs su rdzogs pa'i tshig ni tshig gnyis pas yongs su rdzogs par 'gyur ba gang yin pa ste /",
    "T06TD4042E:48b-24": "'di lta ste /",
    "T06TD4042E:48b-25": "dper na /",
    "T06TD4042E:48b-26": "sdig pa thams cad ces bya ba'i tshig 'bru ni ma rdzogs pa yin la /",
    "T06TD4042E:48b-27": "sdig pa thams cad ces bya ba'i don kyang yongs su ma rdzogs pa yin pas mi bya ste zhes bya ba'i tshig des yongs su rdzogs par 'gyur ba lta bu'o //",
    "T06TD4042E:48b-28": "bsgrub pa'i tshig ni gong ma'i 'og mas sgrub pa gang yin pa ste /",
    "T06TD4042E:48b-29": "'di lta ste /",
    "T06TD4042E:48b-30": "dper na /",
    "T06TD4042E:48b-31": "kye ma 'du byed mi rtag ste zhes bya ba de /",
    "T06TD4042E:48b-32": "skye zhing 'jig pa'i chos can yin zhes bya bas bsgrub par bya ba lta bu'o //",
    "T06TD4042E:48b-33": "de la snga phyi'i bsgrub par bya ba gang yin pa de ni bsgrub pa'i tshig yin la gang gis sgrub par byed pa de ni sgrub pa'i tshig yin no //",
    "T06TD4042E:48b-34": "de la bstan pa'i tshig ni 'di lta ste /",
    "T06TD4042E:48b-35": "dper na /",
    "T06TD4042E:48b-36": "dam pa rnams zhes bya ba lta bu'o //",
    "T06TD4042E:48b-37": "bshad pa'i tshig ni yang dag par song ba rnams dang skyes bu dam pa rnams zhes bya ba lta bu'o //",
    "T06TD4042E:48b-38": "yang na yongs su rdzogs pa dang yongs su ma rdzogs pa'i ming ni tshig yin te /",
    "T06TD4042E:48b-39": "gang la de gnyis kyis mthar thug par 'gyur ba yin no //",
    "T06TD4042E:48b-40": "de la yi ge'i tshogs rnams ni yi ge bzhi bcu rtsa dgu po dag go //",
    "T06TD4042E:48b-41": "de la 'dun pa sngon du btang ba ni ming ngo //",
    "T06TD4042E:49a-0": "ming sngon du btang ba ni tshig dang yi ge'i tshogs @49a * //",
    "T06TD4042E:49a-1": "rnams so //",
    "T06TD4042E:49a-2": "tshig gang yin pa de ni ming yang yin la yi ge yang yin no //",
    "T06TD4042E:49a-3": "yi ge gcig gang yin pa de ni tshig ma yin no //",
    "T06TD4042E:49a-4": "ming gis ma bsdus pa'i yi ge gang yin pa de ni yi ge kho na yin gyi ming ma yin no //",
    "T06TD4042E:49a-5": "ci'i phyir ming gi tshogs la sogs pa 'dogs par mdzad ce na /",
    "T06TD4042E:49a-6": "'di lta ste /",
    "T06TD4042E:49a-7": "tshig bla dags kyi 'dus te reg pa las byung ba'i tshor ba so sor myong bar bya ba'i phyir ro //",
    "T06TD4042E:49a-8": "ming zhes bya ba'i don gang zhe na /",
    "T06TD4042E:49a-9": "ming sna tshogs su legs par shes par byed pa'i phyir ming ngo //",
    "T06TD4042E:49a-10": "yang yid kyis mtshan mar byed pa'i phyir ming ngo //",
    "T06TD4042E:49a-11": "yang lkog tu gyur pa'i don bstan pa'i phyir tshig gis brjod par byed pa'i phyir ming ngo //",
    "T06TD4042E:49a-12": "ming gis mtha' blangs pa'i phyir tshig go //",
    "T06TD4042E:49a-13": "ming dang tshig rjes su gsal bar byed pa'i phyir yi ge'i tshogs rnams so //",
    "T06TD4042E:49a-14": "bcom ldan 'das kyis tshig bla dags dang tshig bla dags kyi lam zhes rgya cher gang gsungs pa de la tshig bla dags ni sde pa mtha' dag las byung ba dang rigs dang 'brel pa'i ming ngo //",
    "T06TD4042E:49a-15": "tshig bla dags kyi lam ni sde pa de dang rigs de dang 'dun pa ste de kun nas slong bar byed pa'i phyir ro //",
    "T06TD4042E:49a-16": "nges pa'i tshig ni bstan pa dang bshad pa de dang de dag re re la de bsgrub pa'i tshig gang yin pa'o //",
    "T06TD4042E:49a-17": "de'i rten de ni lam mo //",
    "T06TD4042E:49a-18": "'dogs pa ni re re nas rnam par dbye ba 'dogs par byed pa'o //",
    "T06TD4042E:49a-19": "de'i rten de ni lam mo //",
    "T06TD4042E:49a-20": "'dun pa ni nges par bshad zin te 'dun pa gud med do //",
    "T06TD4042E:49a-21": "de'i tshig bla dags 'dogs par byed pa ni lam mo //",
    "T06TD4042E:49a-22": "ming gi tshogs la sogs pa de dag gi rten ni mdor bsdu na rnam pa drug ste /",
    "T06TD4042E:49a-23": "'di lta ste /",
    "T06TD4042E:49a-24": "chos dang /",
    "T06TD4042E:49a-25": "don dang /",
    "T06TD4042E:49a-26": "gang zag dang /",
    "T06TD4042E:49a-27": "dus dang /",
    "T06TD4042E:49a-28": "grangs dang skabs so //",
    "T06TD4042E:49a-29": "de dag gi rab tu dbye ba ni 'di lta ste /",
    "T06TD4042E:49a-30": "thos pa las byung ba'i sar bstan pa bzhin du rig par bya'o //",
    "T06TD4042E:49a-31": "de la ngag ni mdor bsdu na grong khyer ba dang snyan cing 'jebs pa la sogs pa yan lag brgyad dang ldan pa yin par rig par bya ste /",
    "T06TD4042E:49a-32": "de tshig dang yi ge 'byor pa zhes bya ba nas 'grus skyong gi yan lag gi tshogs zhes bya ba'i bar gyis chos ston par byed pa'o //",
    "T06TD4042E:49a-33": "de la ngag grong khyer pa ni mya ngan las 'das pa'i grong khyer gyi dbang du byas pa yin pa'i phyir ro //",
    "T06TD4042E:49a-34": "snyan cing 'jebs pa ni sgra mnyen zhing snyan pa nyid kyi phyir ro //",
    "T06TD4042E:49b-0": "rnam par gsal ba ni tshig dang @49b yi ge legs par 'byor pa nyid kyi phyir ro //",
    "T06TD4042E:49b-1": "mnyan par 'os pa ni chos dang don dang ldan pa nyid kyi phyir ro //",
    "T06TD4042E:49b-2": "mi rten pa ni dad pa'i bya ba la mi rten pa nyid kyi phyir ro //",
    "T06TD4042E:49b-3": "mi mthun pa med pa ni ran par smra ba nyid kyi phyir ro /",
    "T06TD4042E:49b-4": "mi gtugs pa ni rgya che zhing mkhas pa nyid kyi phyir ro //",
    "T06TD4042E:49b-5": "ngag rnam pa brgyad po de dag gi yon tan yang mdor bsdu na rnam pa gsum du rig par bya ste /",
    "T06TD4042E:49b-6": "dbang du bya ba ni rnam pa gcig gis so //",
    "T06TD4042E:49b-7": "ngo bo nyid ni rnam pa gnyis kyis so //",
    "T06TD4042E:49b-8": "sbyor ba ni lhag ma rnams kyis so //",
    "T06TD4042E:49b-9": "de la 'byor pa ni ming dang tshig dang yi ge'i tshogs rnams kyi go rims legs par 'byor pa nyid kyi phyir ro //",
    "T06TD4042E:49b-10": "yang rigs pa bzhi la brten pa'i phyir 'byor pa yin no //",
    "T06TD4042E:49b-11": "'brel pa ni sgrub pa dang 'brel ba'i phyir ro //",
    "T06TD4042E:49b-12": "rjes su mthun pa ni rnam par bshad pa dang rjes su mthun pa'i phyir ro //",
    "T06TD4042E:49b-13": "rjes su 'phrod pa ni tshig dang yi ge gsal ba rnams dang dang ba rnams kyis so //",
    "T06TD4042E:49b-14": "thabs dang ldan pa ni snying la 'bab pa nyid kyi phyir ro /",
    "T06TD4042E:49b-15": "'cham pa ni 'khor dang 'tsham pa'i phyir ro //",
    "T06TD4042E:49b-16": "mthun pa ni chos dang ldan pa dang don dang ldan pa dang dus dang mthun pa'i phyir ro //",
    "T06TD4042E:49b-17": "'grus skyong gi yan lag gi tshogs zhes bya ba la 'grus skyong zhes bya ba ni gus par byed pa dang rtag tu byed pa'o //",
    "T06TD4042E:49b-18": "de'i yan lag rnams ni yang dag pa'i lta ba la sogs pa ste /",
    "T06TD4042E:49b-19": "de dag gi tshogs su gyur pa yin pa'i phyir ro //",
    "T06TD4042E:49b-20": "de la rnam pa ni 'di lta ste /",
    "T06TD4042E:49b-21": "phung po dang ldan pa rnams dang khams dang ldan pa rnams dang skye mched dang ldan pa rnams te /",
    "T06TD4042E:49b-22": "rten cing 'brel bar 'byung ba dang ldan pa rnams dang /",
    "T06TD4042E:49b-23": "gnas dang //",
    "T06TD4042E:49b-24": "gnas ma yin pa dang ldan pa rnams dang /",
    "T06TD4042E:49b-25": "dran pa nye bar gzhag pa dang ldan pa rnams dang /",
    "T06TD4042E:49b-26": "dran pa de lta bu la sogs pa dang ldan pa rnams dang /",
    "T06TD4042E:49b-27": "de bzhin du nyan thos kyis bshad pa'am /",
    "T06TD4042E:49b-28": "de bzhin gshegs pas gsungs pa'am /",
    "T06TD4042E:49b-29": "byang chub sems dpas bshad pa ni rnam pa zhes bya'o //",
    "T06TD4042E:49b-30": "de la bstan pa ni gang la brten nas gtam zer ba'o //",
    "T06TD4042E:49b-31": "de yang dbang po la sogs pa'i dbye bas gang zag rnam pa nyi shu rtsa bdun du rig par bya ste /",
    "T06TD4042E:49b-32": "de la dbang po'i dbye bas ni dbang po rtul po dang /",
    "T06TD4042E:49b-33": "dbang po rnon po'o //",
    "T06TD4042E:49b-34": "'di lta ste /",
    "T06TD4042E:50a-0": "nyan thos kyi sar 'dod chags spyad pa la @50a * //",
    "T06TD4042E:50a-1": "sogs pa bstan pa bzhin no //",
    "T06TD4042E:50a-2": "phyogs kyi dbye bas ni khyim pa dang rab tu byung ba'o //",
    "T06TD4042E:50a-3": "smon lam gyi dbye bas ni nyan thos dang rang sangs rgyas dang byang chub sems dpa'o //",
    "T06TD4042E:50a-4": "bsgrub tu rung ba dang bsgrub tu mi rung ba dbye bas ni yongs su mya ngan las 'da' ba'i chos can dang /",
    "T06TD4042E:50a-5": "yongs su mya ngan las mi 'da' ba'i chos can no //",
    "T06TD4042E:50a-6": "sbyor ba'i dbye bas ni ma zhugs pa dang zhugs pa dang /",
    "T06TD4042E:50a-7": "bsgribs pa dang ma bsgribs pa dang /",
    "T06TD4042E:50a-8": "yongs su ma smin pa dang yongs su smin pa dang /",
    "T06TD4042E:50a-9": "'ching ba mtha' dag yod pa dang /",
    "T06TD4042E:50a-10": "'ching ba ma tshang ba dang /",
    "T06TD4042E:50a-11": "'ching ba med pa'o //",
    "T06TD4042E:50a-12": "rigs kyi dbye bas ni mi dang mi ma yin pa'o //",
    "T06TD4042E:50a-13": "tshig 'bru de dag thams cad bsdus na rnam pa bzhis tshig 'bru zhes bya ste /",
    "T06TD4042E:50a-14": "gang ston pa ni 'di lta ste /",
    "T06TD4042E:50a-15": "ming la sogs pa nas rnam par mthar thug pa'i bar dag go //",
    "T06TD4042E:50a-16": "gang la ston pa ni 'di lta ste /",
    "T06TD4042E:50a-17": "gang zag nyi shu rtsa bdun la ston pas bsdus so //",
    "T06TD4042E:50a-18": "gang gis ston pa ni 'di lta ste /",
    "T06TD4042E:50a-19": "ngag gis so //",
    "T06TD4042E:50a-20": "su ston pa ni sangs rgyas dang nyan thos dang byang chub sems dpa' ste /",
    "T06TD4042E:50a-21": "de dag thams cad ni tshig 'bru rnam pa drug gis yongs su bstan pa yin no //",
    "T06TD4042E:50a-22": "gang yang rung ba zhig ma tshang na don mngon par gsal bar mi 'gyur la de dag gis don mngon par gsal bar byed pas de'i phyir tshig 'bru ni gsal bar byed ces bya'o //",
    "T06TD4042E:50a-23": "don gang zhe na /",
    "T06TD4042E:50a-24": "mdor bsdu na rnam pa bcur blta bar bya ste /",
    "T06TD4042E:50a-25": "'di lta ste sa'i don dang /",
    "T06TD4042E:50a-26": "mtshan nyid kyi don dang /",
    "T06TD4042E:50a-27": "yid la byed pa'i don dang /",
    "T06TD4042E:50a-28": "dbang du bya ba'i don dang /",
    "T06TD4042E:50a-29": "phan yon gyi don dang /",
    "T06TD4042E:50a-30": "nyes dmigs kyi don dang /",
    "T06TD4042E:50a-31": "mi mthun pa'i phyogs kyi don dang /",
    "T06TD4042E:50a-32": "gnyen po'i don dang /",
    "T06TD4042E:50a-33": "bsdus pa'i don dang /",
    "T06TD4042E:50a-34": "rgyas pa'i don to //",
    "T06TD4042E:50a-35": "de la sa'i don ni mdor bsdu na sa lnga ste /",
    "T06TD4042E:50a-36": "tshogs kyi sa dang /",
    "T06TD4042E:50a-37": "sbyor ba'i sa dang /",
    "T06TD4042E:50a-38": "mthong ba'i sa dang /",
    "T06TD4042E:50a-39": "bsgom pa'i sa dang /",
    "T06TD4042E:50a-40": "mthar thug par 'gro ba'i sa'o //",
    "T06TD4042E:50a-41": "rgyas par byas nas bcu bdun te /",
    "T06TD4042E:50a-42": "rnam par shes pa tshogs lnga dang ldan pa la sogs pa phung po med pa'i sa'i mthar thug pa'i bar dag go //",
    "T06TD4042E:50a-43": "de la mtshan nyid kyi don ni rnam par lnga blta bar bya ste /",
    "T06TD4042E:50a-44": "rang gi mtshan nyid dang /",
    "T06TD4042E:50a-45": "spyi'i mtshan nyid dang /",
    "T06TD4042E:50a-46": "brda'i mtshan nyid dang /",
    "T06TD4042E:50a-47": "rgyu'i mtshan nyid dang /",
    "T06TD4042E:50a-48": "'bras bu'i mtshan nyid do //",
    "T06TD4042E:50a-49": "de dag gi rnam par dbye ba ni 'di lta ste /",
    "T06TD4042E:50b-0": "bsams pa las byung ba'i sar @50b bstan pa bzhin no //",
    "T06TD4042E:50b-1": "mtshan nyid med pa la yang snga ma kho na bzhin du bsams pa las byung ba'i sar ji skad bstan pa de bzhin du blta bar bya'o //",
    "T06TD4042E:50b-2": "de la yid la byed pa'i don ni yid la byed pa la byed pa bdun te /",
    "T06TD4042E:50b-3": "mtshan nyid so sor rig pa la sogs pa 'di lta ste /",
    "T06TD4042E:50b-4": "nyan thos kyi sar sngar bstan pa bzhin no //",
    "T06TD4042E:50b-5": "shes pa bcu ni /",
    "T06TD4042E:50b-6": "sdug bsngal shes pa dang /",
    "T06TD4042E:50b-7": "kun 'byung ba shes pa dang /",
    "T06TD4042E:50b-8": "'gog pa shes pa dang /",
    "T06TD4042E:50b-9": "lam shes pa dang /",
    "T06TD4042E:50b-10": "chos shes pa dang /",
    "T06TD4042E:50b-11": "rjes su rtogs pa shes pa dang /",
    "T06TD4042E:50b-12": "pha rol gyi sems shes pa dang /",
    "T06TD4042E:50b-13": "kun rdzob shes pa dang /",
    "T06TD4042E:50b-14": "zad pa shes pa dang /",
    "T06TD4042E:50b-15": "mi skye ba shes pa ste /",
    "T06TD4042E:50b-16": "de dag gi rnam par dbye ba yang 'di lta ste ;",
    "T06TD4042E:50b-17": "/ nyan thos kyi sar bstan pa bzhin no //",
    "T06TD4042E:50b-18": "rnam par shes pa'i tshogs drug ni mig gi rnam par shes pa nas yid kyi rnam par shes pa'i bar te /",
    "T06TD4042E:50b-19": "'di lta ste /",
    "T06TD4042E:50b-20": "rnam par shes pa'i tshogs lnga dang ldan pa dang /",
    "T06TD4042E:50b-21": "yid kyi sar sngar bstan pa bzhin no //",
    "T06TD4042E:50b-22": "yongs su shes pa ni dgu ste /",
    "T06TD4042E:50b-23": "'dod pa dang ldan pa'i sdug bsngal dang kun 'byung ba mthong bas spang bar bya ba rnams spangs pa na yongs su shes pa gcig go //",
    "T06TD4042E:50b-24": "gzugs dang gzugs med pa dang ldan pa'i sdug bsngal dang kun 'byung mthong bas spang bar bya ba rnams spangs pa ni yongs su shes pa gnyis pa'o //",
    "T06TD4042E:50b-25": "'dod pa dang ldan pa'i 'gog pa mthong bas spang bar bya ba rnams spangs pa ni yongs su shes pa gsum pa'o //",
    "T06TD4042E:50b-26": "gzugs dang gzugs med pa dang ldan pa'i 'gog pa mthong bas spang bar bya ba rnams spangs pa ni yongs su shes pa bzhi pa'o //",
    "T06TD4042E:50b-27": "'dod pa dang ldan pa'i lam mthong bas spang bar bya ba rnams spangs pa ni yongs su shes pa lnga pa'o //",
    "T06TD4042E:50b-28": "gzugs dang gzugs med pa dang ldan pa'i lam mthong bas spang bar bya ba rnams spangs pa ni yongs su shes pa drug pa'o //",
    "T06TD4042E:50b-29": "tha ma'i cha dang mthun pa kun tu sbyor ba rnams spangs pa ni yongs su shes pa bdun pa'o //",
    "T06TD4042E:50b-30": "gzugs kyi 'dod chags mdzad pa ni yongs su shes pa brgyad pa'o //",
    "T06TD4042E:50b-31": "gzugs med pa'i 'dod chags zad pa ni yongs su shes pa dgu pa ste /",
    "T06TD4042E:50b-32": "de dag gi rnam par dbye ba ni 'di lta ste /",
    "T06TD4042E:50b-33": "mnyam par gzhag pa'i sar bstan pa bzhin no //",
    "T06TD4042E:50b-34": "rnam par thar pa'i sgo gsum ni stong pa nyid dang /",
    "T06TD4042E:50b-35": "smon pa med pa dang mtshan ma med pa ste /",
    "T06TD4042E:51a-0": "de dag gi rnam par dbye ba yang 'di @51a * //",
    "T06TD4042E:51a-1": "lta ste /",
    "T06TD4042E:51a-2": "mnyam par gzhag pa'i sar bstan pa bzhin du rig par bya'o //",
    "T06TD4042E:51a-3": "de la yid la byed pa du dag gis yid la bya ba dang shes pa dag gis shes par bya ba dang /",
    "T06TD4042E:51a-4": "rnam par shes pa du dag gis rnam par shes par bya ba dang /",
    "T06TD4042E:51a-5": "yongs su shes par bya ba du dag gis yongs su shes par bya ba dang /",
    "T06TD4042E:51a-6": "rnam par thar pa'i sgo du dag gis rnam par thar par bya ba de ltar chos yongs su brtag pa brtsam par bya'o //",
    "T06TD4042E:51a-7": "de la dbang du bya ba'i don ni mdor bsdu na rnam pa gsum ste /",
    "T06TD4042E:51a-8": "'di lta ste /",
    "T06TD4042E:51a-9": "dngos po'i dbang du bya ba dang /",
    "T06TD4042E:51a-10": "dus kyi dbang du bya ba dang /",
    "T06TD4042E:51a-11": "gang zag gi dbang du bya ba'o //",
    "T06TD4042E:51a-12": "de la dngos po'i dbang du bya ba yang rnam pa gsum ste /",
    "T06TD4042E:51a-13": "dngos gzhi'i dngos po'i dbang du bya ba dang /",
    "T06TD4042E:51a-14": "de'i thob pa'i thabs kyi dngos po'i dbang du bya ba dang /",
    "T06TD4042E:51a-15": "gzhan gyis rjes su snying brtse ba'i dngos po'i dbang du bya ba'o //",
    "T06TD4042E:51a-16": "de la dngos gzhi'i dngos po'i dbang du bya ba ni rnam pa drug ste /",
    "T06TD4042E:51a-17": "'di lta ste /",
    "T06TD4042E:51a-18": "bde 'gro dang /",
    "T06TD4042E:51a-19": "ngan 'gro dang /",
    "T06TD4042E:51a-20": "nyams pa dang /",
    "T06TD4042E:51a-21": "khyad par dang /",
    "T06TD4042E:51a-22": "'khor ba dang /",
    "T06TD4042E:51a-23": "mya ngan las 'das pa'o //",
    "T06TD4042E:51a-24": "de'i thob pa'i thabs kyi dngos po'i dbang du bya ba ni rnam pa bcu gnyis te /",
    "T06TD4042E:51a-25": "'di lta ste /",
    "T06TD4042E:51a-26": "spyod pa bcu gnyis po 'dod pa'i spyod pa dang /",
    "T06TD4042E:51a-27": "nges par 'byung ba'i spyod pa dang /",
    "T06TD4042E:51a-28": "dge ba'i spyod pa dang /",
    "T06TD4042E:51a-29": "mi dge ba'i spyod pa dang /",
    "T06TD4042E:51a-30": "drag po'i spyod pa dang /",
    "T06TD4042E:51a-31": "drag po ma yin pa'i spyod pa dang /",
    "T06TD4042E:51a-32": "nyams pa'i cha dang mthun pa'i spyod pa dang /",
    "T06TD4042E:51a-33": "khyad par gyi cha dang mthun pa'i spyod pa dang /",
    "T06TD4042E:51a-34": "kun nas nyon mongs pa'i spyod pa dang /",
    "T06TD4042E:51a-35": "rnam par byang ba'i spyod pa dang /",
    "T06TD4042E:51a-36": "bdag gi don gyi spyod pa dang /",
    "T06TD4042E:51a-37": "gzhan gyi don gyi spyod pa'o //",
    "T06TD4042E:51a-38": "gzhan gyis rjes su snying brtse ba'i dngos po'i dbang du bya ba ni rnam pa lnga ste /",
    "T06TD4042E:51a-39": "'di lta ste /",
    "T06TD4042E:51a-40": "'dun pa bzlog pa dang /",
    "T06TD4042E:51a-41": "yang dag par ston pa dang /",
    "T06TD4042E:51a-42": "yang dag par 'dzin du 'jug pa dang /",
    "T06TD4042E:51a-43": "yang dag par gzengs pa bstod pa dang /",
    "T06TD4042E:51a-44": "yang dag par rab tu dga' bar byed pa'o //",
    "T06TD4042E:51a-45": "de la bde 'gro ni mi rnams dang lha rnams so //",
    "T06TD4042E:51a-46": "ngan 'gro ni ngan song rnams so //",
    "T06TD4042E:51a-47": "de la nyams pa ni rnam pa gnyis te /",
    "T06TD4042E:51a-48": "gzhan la brten pa dang /",
    "T06TD4042E:51a-49": "gzhan la brten pa ma yin no //",
    "T06TD4042E:51a-50": "de la dang po ni bdag nyid kyi tshe nyams pa'o //",
    "T06TD4042E:51a-51": "tshe ji lta ba bzhin du kha dog dang /",
    "T06TD4042E:51a-52": "stobs dang /",
    "T06TD4042E:51b-0": "@51b longs spyod dang /",
    "T06TD4042E:51b-1": "snyan pa dang /",
    "T06TD4042E:51b-2": "bde ba dang /",
    "T06TD4042E:51b-3": "spobs pa la sogs pa la yang de bzhin du rig par bya'o //",
    "T06TD4042E:51b-4": "gnyis pa ni dge ba nyams pa dang dbang phyug gi bdag po nyams pa dang dbang chung bar grags pa nyid dang /",
    "T06TD4042E:51b-5": "tshig mi btsun pa nyid dang /",
    "T06TD4042E:51b-6": "shes rab 'chal ba nyid dang /",
    "T06TD4042E:51b-7": "gzugs dang sgra dang dri dang ro dang reg bya rgya chen po ma yin pa 'thob pa dang /",
    "T06TD4042E:51b-8": "de dag longs spyod rgya chen po dag la sems mi 'jug pa dang /",
    "T06TD4042E:51b-9": "de lta bu dang mthun pa dag nyams par rig par bya'o //",
    "T06TD4042E:51b-10": "khyad par ni de las bzlog pa las ci rigs pa kho nar rig par bya'o //",
    "T06TD4042E:51b-11": "de la 'khor ba ni bde 'gro dang nyams pa dang /",
    "T06TD4042E:51b-12": "khyad par de dag nyid yin no //",
    "T06TD4042E:51b-13": "mya ngan las 'das pa nas phung po'i lhag ma dang bcas pas phung po'i lhag ma med pa'i mya ngan las 'das pa'i dbyings so //",
    "T06TD4042E:51b-14": "de la 'dod pa'i spyod pa ni 'di lta ste /",
    "T06TD4042E:51b-15": "'dod pa la longs spyod pa bcu po dag ste bar ma las 'byung ba bzhin no //",
    "T06TD4042E:51b-16": "nges par 'byung ba'i spyod pa ni longs spyod de dag nyid mi rtag pa la sogs par shes nas rab tu byung zhing tshul khrims dang dbang po sdom pa la sogs pa gang yin pa'o //",
    "T06TD4042E:51b-17": "dge ba'i spyod pa ni sbyin pa dang tshul khrims dang bsgom pa dag gis zag pa dang bcas pa'i dge ba spyod pa gang yin pa'o //",
    "T06TD4042E:51b-18": "mi dge ba'i spyod pa ni nyes par spyod pa rnam pa gsum spyod pa'o //",
    "T06TD4042E:51b-19": "drag po'i spyod pa ni 'di lta ste /",
    "T06TD4042E:51b-20": "gcer bu dang gos med pa la sogs pa dag go //",
    "T06TD4042E:51b-21": "drag po ma yin pa'i spyod pa ni 'di lta ste /",
    "T06TD4042E:51b-22": "chos kyis thob pa'i bde ba yongs su mi spong zhing /",
    "T06TD4042E:51b-23": "mtha' gnyis po 'dod pa'i bsod nams kyi rjes su sbyor ba'i mtha' dang bdag nyid ngal ba'i rjes su sbyor ba'i mtha' yongs su spangs nas dbu ma'i lam la brten te chos kyis gos la sogs pa yongs su tshol zhing longs spyod pa gang yin pa'o //",
    "T06TD4042E:51b-24": "nyams pa'i cha dang mthun pa'i spyod pa ni 'di lta ste /",
    "T06TD4042E:51b-25": "tshe la sogs pa'i khyad par gyi bar du gcod pa spyod pa'o //",
    "T06TD4042E:51b-26": "khyad par gyi cha dang mthun pa'i spyod pa ni 'di lta ste /",
    "T06TD4042E:51b-27": "ne tso'i mdo las 'byung ba bzhin du de las bzlog pa las rig par bya'o //",
    "T06TD4042E:51b-28": "kun nas nyon mongs pa'i spyod pa ni mdor bsdu na rnam pa gsum ste /",
    "T06TD4042E:51b-29": "las kyi kun nas nyon mongs pa dang /",
    "T06TD4042E:51b-30": "nyon mongs pa'i kun nas nyon mongs pa dang /",
    "T06TD4042E:52a-0": "'jug pa'i kun nas @52a * //",
    "T06TD4042E:52a-1": "nyon mongs pa'o //",
    "T06TD4042E:52a-2": "de dag gi rtsa ba'i gzhi ni rnam pa dgur rig par bya ste /",
    "T06TD4042E:52a-3": "las kyi kun nas nyon mongs pa'i ni chags pa dang zhe sdang dang gti mug rnams so //",
    "T06TD4042E:52a-4": "nyon mongs pa'i kun nas nyon mongs pa'i ni phyin ci log bzhi'o //",
    "T06TD4042E:52a-5": "'jug pa'i kun nas nyon mongs pa'i ni ma rig pa dang srid pa'i sred pa'o //",
    "T06TD4042E:52a-6": "de ci'i phyir zhe na /",
    "T06TD4042E:52a-7": "'di ltar las kyi kun nas nyon mongs pa ni mi dge ba'i rtsa ba gsum po dag gis skye bar 'gyur la /",
    "T06TD4042E:52a-8": "nyon mongs pa'i kun nas nyon mongs pa ni phyin ci log bzhis skye bar 'gyur ba dang /",
    "T06TD4042E:52a-9": "nyon mongs pa skyes na rab tu byung ba rnams kyi 'jug pa'i kun nas nyon mongs pa ni ma rig pa'i sgo nas skye bar 'gyur la khyim pa gnas pa rnams kyi 'jug pa'i kun nas nyon mongs pa ni srid pa'i sred pa'i sgo nas skye bar 'gyur ba'i phyir ro //",
    "T06TD4042E:52a-10": "rnam par byang ba'i spyod pa ni mdor bsdu na bslab pa gsum dang /",
    "T06TD4042E:52a-11": "sa lnga ste tshogs kyi sa nas mthar thug par 'gro ba'i sa'i bar du snga ma bzhin no //",
    "T06TD4042E:52a-12": "bslab pa la sogs pa de dag gi rtsa ba'i gzhi yang rnam pa dgur rig par bya ste /",
    "T06TD4042E:52a-13": "lhag pa'i tshul khrims dang lhag pa'i sems kyis ni chags pa med pa dang zhe sdang med pa dang /",
    "T06TD4042E:52a-14": "gti mug med pa rnams so //",
    "T06TD4042E:52a-15": "tshogs kyi sa dang sbyor ba'i sa ni phyin ci ma log pa bzhi'o //",
    "T06TD4042E:52a-16": "lhag pa'i shes rab kyi bslab pa dang /",
    "T06TD4042E:52a-17": "mthong ba'i sa dang /",
    "T06TD4042E:52a-18": "bsgom pa'i sa dang /",
    "T06TD4042E:52a-19": "mthar thug par 'gro ba'i sa ni rig pa dang rnam par grol ba'o //",
    "T06TD4042E:52a-20": "de la bdag gi don gyi spyod pa ni 'di lta ste /",
    "T06TD4042E:52a-21": "bdag la phan pa sgrub pa gang yin pa ste /",
    "T06TD4042E:52a-22": "'di lta ste /",
    "T06TD4042E:52a-23": "nyan thos dang rang sangs rgyas dag gi'o ;",
    "T06TD4042E:52a-24": "/'di ltar de dag ni lan 'ga' gzhan gyi don sgrub pa la yang byed mod kyi gzhan gyi don kho na la 'jug pa ma yin pas de'i phyir bdag gi don gyi spyod pa kho na zhes bya'o //",
    "T06TD4042E:52a-25": "gzhan gyi don gyi spyod pa ni skye bo mang po la bde ba la sogs pa'i phyir gzhan la phan pa sgrub pa gang yin pa ste /",
    "T06TD4042E:52a-26": "'di lta ste /",
    "T06TD4042E:52a-27": "byang chub sems dpa' rnams dang /",
    "T06TD4042E:52a-28": "de bzhin gshegs pa rnams kyi'o //",
    "T06TD4042E:52a-29": "de la 'dun pa zlog pa ni nag po'i phyogs kyi spyod pa drug gi mi bsngags pa brjod pa dang /",
    "T06TD4042E:52a-30": "nyes dmigs yang dag par ston pa gang yin pa'o //",
    "T06TD4042E:52b-0": "de la yang dag par ston pa ni dkar po'i spyod pa rnams yang dag par @52b 'dzin du gzhug pa'i phyir rigs pa bzhi yang dag par ston pa gang yin pa'o //",
    "T06TD4042E:52b-1": "de la yang dag par 'dzin du gzhug pa ni yang dag par bstan cing mos par gyur pa rnams bslab pa'i gzhi gzung ba bsgrub pa la 'di lta ste /",
    "T06TD4042E:52b-2": "gdon mi za bar byas nas bdag gis da ci zhig bgyi zhes zer ba la khyod kyis 'di lta 'di ltar sgrubs shig ces yang dag par sbyor bar byed pa gang yin pa'o //",
    "T06TD4042E:52b-3": "de la yang dag par gzengs bstod pa ni kun shes pa'am bsgrub pa'am /",
    "T06TD4042E:52b-4": "thob par bya ba la sems zhum pa'i tshe na skal ba dang ldan zhing mthu yod pas sems yang dag par 'dzin pa nyid gang yin pa'o //",
    "T06TD4042E:52b-5": "de la yang dag par rab tu dga' bar byed pa ni chos kyi rjes su mthun pa'i chos sgrub pa la yang dag pa'i bsngags pa rjod par byed pa gang yin pa'o //",
    "T06TD4042E:52b-6": "'dun pa bzlog par byed pa yin la yang dag par ston par byed pa ma yin pa yang yod de 'di lta ste /",
    "T06TD4042E:52b-7": "che ge mo zhig 'di skad zer gyis 'di ma byed cig ces gzhan gyi tshig gis 'dun pa zlog par byed pa'am /",
    "T06TD4042E:52b-8": "gal te byed na 'di dang 'di ltar bya'o zhes bsdigs par byed pa'am /",
    "T06TD4042E:52b-9": "kho bo la byams pa'i phyir ma byed cig ces gsol ba 'debs par byed pa lta bu'o //",
    "T06TD4042E:52b-10": "yang dag par ston pa yin la /",
    "T06TD4042E:52b-11": "'dun pa zlog par byed pa ma yin pa yang yod de /",
    "T06TD4042E:52b-12": "'di lta ste ;",
    "T06TD4042E:52b-13": "yon tan dang skyon tha mal pa la yang dag par ston par byed la de skyon las bzlog tu mi rung ba lta bu'o //",
    "T06TD4042E:52b-14": "yang dag par ston par byed 'dun pa zlog par byed pa ni 'di lta ste /",
    "T06TD4042E:52b-15": "skyon la gnas pa la yang dag par bstan nas 'dun pa zlog par byed pa lta bu'o //",
    "T06TD4042E:52b-16": "de la yang dag par 'dzin du yang 'jug la yang dag par gzengs stod par byed pa ni dang po nyid du bslab pa yang dag par ma blangs pa dang /",
    "T06TD4042E:52b-17": "gong ma'i khyad par la zhum pa na khyad par rtsom pa la'o //",
    "T06TD4042E:52b-18": "yang dag par rab tu dga' ba la phan yon lnga yod de /",
    "T06TD4042E:52b-19": "yang dag par rab tu dga' ba na rang gi rtogs pa la nges par 'gyur ba dang /",
    "T06TD4042E:52b-20": "gzhan dag de'i yon tan rtogs par bya ba la dga' ba skye ba dang /",
    "T06TD4042E:52b-21": "zhe 'gras pa rnams de la dad par 'gyur ba dang /",
    "T06TD4042E:52b-22": "ma dad pa rnams tha mal par gnas par 'gyur ba dang /",
    "T06TD4042E:52b-23": "dad pa rnams phyir zhing 'byung bar 'gyur ba'o //",
    "T06TD4042E:53a-0": "yang dag par dga' bar byed pa'i gang @53a * //",
    "T06TD4042E:53a-1": "zag ni yid du 'ong ba'i lha'i ris su skye bar 'gyur ba'i las byed cing sogs te /",
    "T06TD4042E:53a-2": "de ni gang dang gang du skye ba de dang der yid du 'ong ba 'ba' zhig thob par 'gyur gyi /",
    "T06TD4042E:53a-3": "yid du mi 'ong ba ni ma yin no //",
    "T06TD4042E:53a-4": "de la 'dod pa'i spyod pas ni bde 'gror 'gro bar 'gyur ba yang yod de /",
    "T06TD4042E:53a-5": "'di lta ste /",
    "T06TD4042E:53a-6": "phyi ma'i 'dod pa'i rgyur 'di la dge ba byed pa lta bu'o //",
    "T06TD4042E:53a-7": "ngan 'gror 'gro bar 'gyur ba yang yod de /",
    "T06TD4042E:53a-8": "'di lta ste /",
    "T06TD4042E:53a-9": "chos ma yin pas 'dod pa nye bar sgrub par byed pa lta bu'o //",
    "T06TD4042E:53a-10": "nges par 'byung ba'i spyod pa ni nyams par byas pas ni ngan 'gror 'gro bar 'gyur la phun sum tshogs par byas pas ni bde 'gror 'gro ba dang mya ngan las 'da' ba'i tshogs su 'gyur ro //",
    "T06TD4042E:53a-11": "dge ba'i spyod pas kyang bde 'gror 'gro ba dang mya ngan las 'da' ba'i tshigs su 'gyur ro //",
    "T06TD4042E:53a-12": "mi dge ba'i spyod pas ni ngan 'gror 'gro bar 'gyur ro //",
    "T06TD4042E:53a-13": "drag po'i spyod pas kyang ngan 'gror 'gro bar 'gyur te /",
    "T06TD4042E:53a-14": "log par lta ba la brten pas bdag nyid kun tu gdung ba byed pa nyid kyi phyir ro //",
    "T06TD4042E:53a-15": "drag po ma yin pa'i spyod pas ni mya ngan las 'da' ba'i tshogs su 'gyur ro //",
    "T06TD4042E:53a-16": "nyams pa'i cha dang mthun pa dang khyad par gyi cha dang mthun pa'i spyod pas ni ci rigs par nyams pa dang khyad par du 'gro bar 'gyur ro //",
    "T06TD4042E:53a-17": "kun nas nyon mongs pa'i spyod pas ni 'khor bar 'gyur ro //",
    "T06TD4042E:53a-18": "rnam par byang ba'i spyod pas ni mya ngan las 'da' bar 'gyur ro //",
    "T06TD4042E:53a-19": "bdag gi don gyi spyod pas ni bdag nyid bder 'gror 'gro ba dang khyad par du 'gro ba dang mya ngan las 'da' bar 'gro bar 'gyur ba'o //",
    "T06TD4042E:53a-20": "gzhan gyi don gyi spyod pas ni bdag dang gzhan dag bde 'gror 'gro ba dang /",
    "T06TD4042E:53a-21": "khyad par du 'gro ba dang mya ngan las 'da' bar 'gro bar 'gyur ro //",
    "T06TD4042E:53a-22": "de dag ni dngos po gsum du 'gyur te //",
    "T06TD4042E:53a-23": "dngos gzhi'i dngos po ni bde 'gro la sogs pa mya ngan las 'da' ba'i mthar thug pa'i bar du rnam pa drug go //",
    "T06TD4042E:53a-24": "de 'thob pa'i thabs kyi dngos po ni spyod pa bcu gnyis so //",
    "T06TD4042E:53b-0": "gzhan gyis rjes su snying brtse ba'i dngos po ni gang gis gzhan gyis rjes su snying brtse ba na dngos gzhi'i dngos po'i dbang du byas nas spyod pa bcu gnyis po de dag la ci rigs par 'dun pa zlog par byed pa nas yang dag par rab tu dga' @53b bar byed pa'i bar ro //",
    "T06TD4042E:53b-1": "de la dus kyi dbang du bya ba ni mdor bsdu na gtam gyi dngos po gsum ste /",
    "T06TD4042E:53b-2": "'das pa'i gtam gyi dngos po dang ma 'ongs pa'i gtam gyi dngos po dang /",
    "T06TD4042E:53b-3": "da ltar byung ba'i gtam gyi dngos po mdo las ji skad gsungs pa kho na bzhin no //",
    "T06TD4042E:53b-4": "de gang zag gi dbang du bya ba ni dbang po rtul po la sogs pa gang zag nyi shu rtsa bdun po dag yin par rig par bya'o //",
    "T06TD4042E:53b-5": "de ltar ji skad bstan pa'i dngos po dang /",
    "T06TD4042E:53b-6": "dus dang /",
    "T06TD4042E:53b-7": "gang zag de dag gi dbang du mdzad nas sangs rgyas bcom ldan 'das rnams kyi gtam 'byung bar 'gyur bas de'i phyir dbang du bya ba zhes bya'o //",
    "T06TD4042E:53b-8": "de la phan yon gyi don mdor bsdu na chos sam gang zag bsngags pa'i don bstod pa'o //",
    "T06TD4042E:53b-9": "de la nyes dmigs kyi don ni 'di lta ste /",
    "T06TD4042E:53b-10": "chos sam gang zag mi bsngags pa'i don smad pa'o //",
    "T06TD4042E:53b-11": "de la mi mthun pa'i phyogs kyi don ni mdor bsdu na kun nas nyon mongs pa'i spyod pa thams cad do //",
    "T06TD4042E:53b-12": "de la gnyen po'i don ni rnam par byang ba'i spyod pa thams cad de /",
    "T06TD4042E:53b-13": "'di lta ste /",
    "T06TD4042E:53b-14": "dper na /",
    "T06TD4042E:53b-15": "'dod chags ni mi mthun pa'i phyogs yin la /",
    "T06TD4042E:53b-16": "de'i gnyen po ni mi sdug pa yin pa dang /",
    "T06TD4042E:53b-17": "zhe sdang ni mi mthun pa'i phyogs yin la de'i gnyen po ni byams pa zhes bya ba la sogs pa lta bu'o //",
    "T06TD4042E:53b-18": "de la bsdus pa'i don ni /",
    "T06TD4042E:53b-19": "'di lta ste /",
    "T06TD4042E:53b-20": "rigs dang 'brel ba'i chos bstan pa las so //",
    "T06TD4042E:53b-21": "de la rgyas pa'i don ni 'di lta ste /",
    "T06TD4042E:53b-22": "so so dang 'brel ba'i chos bstan pa las so //",
    "T06TD4042E:53b-23": "yang drang ba'i don gyi mdo sde bstan pa dang /",
    "T06TD4042E:53b-24": "nges pa'i don gyi mdo sde bstan pa las so //",
    "T06TD4042E:53b-25": "yang bsdus pa'i don ni rnam pa gnyis te /",
    "T06TD4042E:53b-26": "ming bsdus pa dang /",
    "T06TD4042E:53b-27": "don bsdus pa las so //",
    "T06TD4042E:53b-28": "bsdus pa'i don ji lta ba de bzhin du rgyas pa'i don kyang rnam pa gnyis te /",
    "T06TD4042E:53b-29": "ming rgyas pa dang /",
    "T06TD4042E:53b-30": "don rgyas pa las so //",
    "T06TD4042E:53b-31": "mdo las bcom ldan 'das kyis /",
    "T06TD4042E:53b-32": "sh'a ri'i bu ni mdor bsdus te chos ston pa yang byed rgyas par ston pa yang byed mod kyi shes par byed pa shin tu dkon no zhes ji skad gsungs pa lta bu'o //",
    "T06TD4042E:53b-33": "de la bcom ldan 'das kyis mdo'i sde la ni tshig 'bru rgyas pa yin la don bsdus pa yin pa dang /",
    "T06TD4042E:53b-34": "tshigs su bcad pa'i sde la ni don rgyas pa yin la tshig 'di bsdus pa yin par yongs su bstan to //",
    "T06TD4042E:53b-35": "bar sdom ni /",
    "T06TD4042E:53b-36": "sa dang mtshan nyid yid byed dang /",
    "T06TD4042E:53b-37": "dbang bya phan nyes dmigs dang /",
    "T06TD4042E:54a-0": "mi mthun phyogs dang @54a * //",
    "T06TD4042E:54a-1": "gnyen po dang //",
    "T06TD4042E:54a-2": "bsdus pa dang ni rgyas pa yin //",
    "T06TD4042E:54a-3": "de ni re zhig sangs rgyas kyi bka'i lus yin te /",
    "T06TD4042E:54a-4": "de'i phyir gsung rab la don bcu po de dag thams cad dam gang yang rung ba yongs su btsal bar bya'o //",
    "T06TD4042E:54a-5": "de ltar bdag nyid kyi don du yongs su btsal nas gzhan dag la bstan par bya'o /",
    "T06TD4042E:54a-6": "de ltar tshig 'bru'i lus can dang /",
    "T06TD4042E:54a-7": "don gyi lus can gyi mdo sde la chos smra bas rnam pa lngas rnam par bshad pas 'jug par bya ste /",
    "T06TD4042E:54a-8": "dang por chos brjod par bya'o //",
    "T06TD4042E:54a-9": "de'i 'og tu kun nas slong ba brjod par bya'o //",
    "T06TD4042E:54a-10": "de'i 'og tu don brjod par bya'o //",
    "T06TD4042E:54a-11": "de'i 'og tu rgol ba'i lan brjod par bya'o //",
    "T06TD4042E:54a-12": "de'i 'og tu mtshams sbyar ba brjod par bya'o //",
    "T06TD4042E:54a-13": "de la chos ni mdor bsdu na mdo sde la sogs pa gsung rab tu gtogs pa yan lag bcu gnyis so //",
    "T06TD4042E:54a-14": "de la mdo'i sde ni smos pa'i don gyis te rkyang par bshad pa yin no //",
    "T06TD4042E:54a-15": "de la phal cher dgongs pa gzung bar bya ba yin no //",
    "T06TD4042E:54a-16": "de la dbyangs kyis bsnyed [?] pa'i sde ni tha mar tshigs su bcad pa'i dbyangs kyi bsnyad pa gang yin pa dang /",
    "T06TD4042E:54a-17": "mdor bstan par gzhag pa nges pa'i don ma yin pa gang yin pa'o //",
    "T06TD4042E:54a-18": "de la lung bstan pa'i sde ni mdor bstan nas rnam par phye ste lung ston par mdzad pa gang yin pa dang /",
    "T06TD4042E:54a-19": "nyan thos kyi dus las 'das pa rnams kyi skye ba lung ston pa gang yin pa'o //",
    "T06TD4042E:54a-20": "de la tshigs su bcad pa'i sde ni tshigs bcad du bshad pa gang yin pa ste /",
    "T06TD4042E:54a-21": "de yang rtsa ba gnyis pa'am rtsa ba gsum pa'am rtsa ba bzhi pa'am rtsa ba lnga pa'am rtsa ba drug pa'o //",
    "T06TD4042E:54a-22": "de la ched du brjod pa'i sde ni gang las kyang ma brten par 'di lta ste /",
    "T06TD4042E:54a-23": "nyan thos rnams byang bar bya ba'i phyir bshad pa gang yin pa dang skye bo phyi ma la thugs brtse ba nye bar gzhag nas tshul bshad pa gang yin pa de ni ched du brjod pa'i sde zhes bya ste /",
    "T06TD4042E:54a-24": "ji skad du bcom ldan 'das ched du brjod par mdzad do zhes gsungs pa lta bu'o //",
    "T06TD4042E:54a-25": "de la gleng gzhi'i sde ni brten nas bshad pa gang yin pa ste /",
    "T06TD4042E:54a-26": "de yang bcom ldan 'das ri dvags 'dzin gyi bu nag po las brtsams te dge slong rnams la chos dang ldan pa'i gtam gsung ngo zhes ji skad gsungs pa lta bu dang /",
    "T06TD4042E:54b-0": "so sor thar pa las brtsams te byung ba'i lam 'dul bar bsdus pa gang yin pa dang gang @54b la bcom ldan 'das kyis gleng gzhi 'di dang skabs 'di la 'di skad gsungs zhes bya ba gang yin pa'o //",
    "T06TD4042E:54b-1": "de la rtogs pa brjod pa'i sde ni dpe dang bcas pa'i mdo sde gang yin pa ste des don de rnam par byang bar 'gyur ba'o //",
    "T06TD4042E:54b-2": "de la de lta bu byung ba'i sde ni skyes pa'i rabs kyi snga ma gtogs pa sngon gyi tshul dang ldan pa gang yin pa'o //",
    "T06TD4042E:54b-3": "de la skyes pa'i rabs kyi sde ni byang chub sems dpa'i spyod pa la /",
    "T06TD4042E:54b-4": "bdag nyid kyi rang gi skye bar yang dag par brjod pa gang yin pa'o //",
    "T06TD4042E:54b-5": "de la shin tu rgyas pa'i sde ni byang chub sems dpa'i lam 'di lta ste /",
    "T06TD4042E:54b-6": "sa bdun dang byang chub sems dpa'i spyod pa bzhi yang dag par brjod pa dang /",
    "T06TD4042E:54b-7": "sangs rgyas kyi chos 'di lta ste /",
    "T06TD4042E:54b-8": "rnam pa thams cad du yongs su dag pa bzhi dang /",
    "T06TD4042E:54b-9": "rnam pa thams cad dang mchog mkhyen pa'i bar gyi sangs rgyas kyi chos ma 'dres pa brgya bzhi bcu 'di lta ste /",
    "T06TD4042E:54b-10": "byang chub sems dpa'i sar bstan pa dag yang dag par brjod pa ste chos de de dag ni mang ba dang rgya che ba dang yun ring po grangs med pa gsum gyis yang dag par bsgrubs pa'i phyir rgya che bas na de'i phyir shin tu rgyas pa'i sde zhes bya'o //",
    "T06TD4042E:54b-11": "de la rmad du byung ba'i chos kyi don ni sangs rgyas rnams dang nyan thos rnams dang khyim pa rnams kyi rmad du byung ba'i chos yang dag par brjod pa gang yin pa ste /",
    "T06TD4042E:54b-12": "'di lta ste /",
    "T06TD4042E:54b-13": "rmad du byung ba'i rgyu'i mdo las gsungs pa lta bu'o //",
    "T06TD4042E:54b-14": "de la gtan la dbab par bstan pa'i sde dag ni mdo sde las nges par drangs pa'i ma mo gang dag yin pa ste /",
    "T06TD4042E:54b-15": "de la nges pa'i don gyi mdo sde thams cad ni ma mo zhes bya'o //",
    "T06TD4042E:54b-16": "gang du bcom ldan 'das kyis chos kyi mtshan nyid bstan pa dang gang du nyan thos gzhi mthong bas rtogs pa la gnas pas chos kyi mtshan nyid ma nor bar bstan pa de yang ma mo yin te chos mngon pa yang yin no //",
    "T06TD4042E:54b-17": "ji ltar yig 'bru dang bzo'i bstan bcos rnams kyi dang po yi ge'i phyi mo yin pa ltar chos kyi mtshan nyid rnam par bshad pa yang dag par rig par bya'o //",
    "T06TD4042E:54b-18": "ji ltar yi ge'i phyi mo med pa'i yi ge mngon par mi gsal ba de bzhin du mdo'i sde la sogs pa yan lag bcu gnyis kyang chos kyis mtshan nyid rnam par ma bzhag na mngon par mi gsal ba yin gyi rnam par bzhag na mngon par gsal bar 'gyur ro //",
    "T06TD4042E:55a-0": "@55a * // mtshan nyid tha mi dad par brjod pa'i phyir ma mo de nyid chos mngon par zhes bya ste /",
    "T06TD4042E:55a-1": "ma mo de la brten nas mdo sde gzhan dag rnam par bshad par byed pa gang yin pa de ni gtan la dbab par bstan pa'i sde zhes bya'o //",
    "T06TD4042E:55a-2": "de la kun nas slong ba ni rnam pa gsum ste /",
    "T06TD4042E:55a-3": "dngos po dang dus dang gang zag gi dbang du bya ba las ci rigs par brjod par bya ba yin te /",
    "T06TD4042E:55a-4": "gang zag che ge mo zhig spyod pa mang ge mo zhig 'dun pa bzlog par bya ba'i phyir dang yang dag par bstan par bya ba'i phyir dang /",
    "T06TD4042E:55a-5": "yang dag par rab tu dga' bar bya ba'i phyir ro //",
    "T06TD4042E:55a-6": "de la kun nas slong ba brjod nas don brjod par bya ste /",
    "T06TD4042E:55a-7": "don ni rnam pa gnyis te /",
    "T06TD4042E:55a-8": "bsdus pa'i don dang /",
    "T06TD4042E:55a-9": "tshig gi don to //",
    "T06TD4042E:55a-10": "de la bsdus pa'i don ni rnam pa bzhis brjod par bya ste /",
    "T06TD4042E:55a-11": "'di lta ste /",
    "T06TD4042E:55a-12": "nges pa'i don gyi mdo sde nye bar bsgrub pa dang /",
    "T06TD4042E:55a-13": "dngos po'i mtha' bstan pa dang /",
    "T06TD4042E:55a-14": "sgrub pa dang /",
    "T06TD4042E:55a-15": "'bras bus so //",
    "T06TD4042E:55a-16": "de la sgrub pa da yang rnam pa gnyis te /",
    "T06TD4042E:55a-17": "log pa dang /",
    "T06TD4042E:55a-18": "yang dag pa nyid do //",
    "T06TD4042E:55a-19": "de'i 'bras bu yang rnam pa gnyis te /",
    "T06TD4042E:55a-20": "yang dag par bsgrubs pa'i 'bras bu dang /",
    "T06TD4042E:55a-21": "log par bsgrubs pa'i 'bras bu'o //",
    "T06TD4042E:55a-22": "de la tshig gi don kyang rnam pa bzhis brjod par bya ste /",
    "T06TD4042E:55a-23": "ming gi rnam grangs bstan pa dang /",
    "T06TD4042E:55a-24": "mtshan nyid kyi ngo bo nyid kyis lus bstan pa dang /",
    "T06TD4042E:55a-25": "nges pa'i tshig bstan pa dang /",
    "T06TD4042E:55a-26": "rnam pa rab tu dbye bas so //",
    "T06TD4042E:55a-27": "de la nges pa'i tshig bstan pa ni rnam pa lngas sbyar bar bya ste /",
    "T06TD4042E:55a-28": "'di lta ste /",
    "T06TD4042E:55a-29": "rtags dang /",
    "T06TD4042E:55a-30": "ngo bo nyid dang /",
    "T06TD4042E:55a-31": "las dang /",
    "T06TD4042E:55a-32": "chos dang /",
    "T06TD4042E:55a-33": "rgyu dang /",
    "T06TD4042E:55a-34": "'bras bus so //",
    "T06TD4042E:55a-35": "de la rnam pa rab tu dbye ba yang rnam pa lngas blta bar bya ste /",
    "T06TD4042E:55a-36": "ngo bo nyid kyi rab tu dbye ba dang /",
    "T06TD4042E:55a-37": "khams kyi rab tu dbye ba dang /",
    "T06TD4042E:55a-38": "dus kyi rab tu dbye ba dang /",
    "T06TD4042E:55a-39": "gnas skabs kyi rab tu dbye ba dang /",
    "T06TD4042E:55a-40": "gang zag gi rab tu dbye bas so //",
    "T06TD4042E:55a-41": "de la ngo bo nyid kyi rab tu dbye ba ni 'di lta ste /",
    "T06TD4042E:55a-42": "gzugs ni gzugs can gyi skye mched bcu'o //",
    "T06TD4042E:55a-43": "tshor ba ni rna pa gsum mo //",
    "T06TD4042E:55a-44": "'di shes ni 'du shes drug go //",
    "T06TD4042E:55a-45": "'du byed ni 'du byed gsum mo //",
    "T06TD4042E:55a-46": "rnam par shes pa ni rnam par shes pa drug go zhes bya ba dang de lta bu dang mthun pa dag ni ngo bo nyid kyi rab tu dbye ba yin par rig par bya'o //",
    "T06TD4042E:55a-47": "de la khams kyi rab tu dbye ba ni 'dod pa'i khams dang /",
    "T06TD4042E:55a-48": "gzugs kya khams dang gzugs med pa'i khams so //",
    "T06TD4042E:55b-0": "de la @55b dus kyi rab tu dbye ba ni 'das pa dang /",
    "T06TD4042E:55b-1": "ma 'ongs pa dang /",
    "T06TD4042E:55b-2": "da ltar byung ba'i dus rnams so //",
    "T06TD4042E:55b-3": "de la gnas skabs kyi rab tu dbye ba ni rnam pa nyi shu rtsa lngar rig par bya ste /",
    "T06TD4042E:55b-4": "'di lta ste /",
    "T06TD4042E:55b-5": "chung ngu'i gnas skabs dang /",
    "T06TD4042E:55b-6": "'bring gi gnas dang /",
    "T06TD4042E:55b-7": "chen po'i gnas dang /",
    "T06TD4042E:55b-8": "bde ba'i gnas skabs dang /",
    "T06TD4042E:55b-9": "sdug bsngal gyi gnas skabs dang /",
    "T06TD4042E:55b-10": "sdug bsngal yang ma yin bde ba yang ma yin pa'i gnas skabs dang /",
    "T06TD4042E:55b-11": "dge ba'i gnas skabs dang /",
    "T06TD4042E:55b-12": "mi dge ba'i gnas skabs dang /",
    "T06TD4042E:55b-13": "lung du ma bstan pa'i gnas skabs dang /",
    "T06TD4042E:55b-14": "thos pa'i gnas skabs dang /",
    "T06TD4042E:55b-15": "bsams pa'i gnas skabs dang /",
    "T06TD4042E:55b-16": "bsgoms pa'i gnas skabs dang /",
    "T06TD4042E:55b-17": "lhag pa'i tshul khrims kyi gnas skabs dang /",
    "T06TD4042E:55b-18": "lhag pa'i sems kyi gnas skabs dang /",
    "T06TD4042E:55b-19": "lhag pa'i shes rab kyi gnas skabs dang /",
    "T06TD4042E:55b-20": "nang gi gnas skabs dang /",
    "T06TD4042E:55b-21": "phyi ril gyi gnas skabs dang /",
    "T06TD4042E:55b-22": "gzung ba'i gnas skabs dang /",
    "T06TD4042E:55b-23": "'dzin pa'i gnas skabs dang ;",
    "T06TD4042E:55b-24": "mi mthun pa'i phyogs kyi gnas skabs dang /",
    "T06TD4042E:55b-25": "gnyen po'i gnas skabs dang /",
    "T06TD4042E:55b-26": "mngon sum du gyur pa'i gnas skabs dang /",
    "T06TD4042E:55b-27": "mngon sum du gyur pa ma yin pa'i gnas skabs dang /",
    "T06TD4042E:55b-28": "rgyu'i gnas skabs dang /",
    "T06TD4042E:55b-29": "'bras bu gnas skabs so //",
    "T06TD4042E:55b-30": "de la gang zag gi rab tu dbye ba ni gang zag nyi shu rtsa bdun gyis snga ma bzhin du rig par bya'o //",
    "T06TD4042E:55b-31": "de la rang gis glengs pa'am gzhan gyis brgal ba ni rgol ba'i lan gdab par bya'o //",
    "T06TD4042E:55b-32": "de yang mdor bsdu na rnam pa lngas rgol te /",
    "T06TD4042E:55b-33": "don ma rtogs pa ni ma rtogs pas tshig 'bru 'di'i don ci yin zhes rgol lo //",
    "T06TD4042E:55b-34": "tshig 'gal bas ni 'di lta ste bcom ldan 'das kyis sngar ni gzhan du gsungs la 'dir ni gzhan du gsungs so zhes bya ba lta bus so //",
    "T06TD4042E:55b-35": "rigs pa dang 'gal bas ni gang la rigs pa bzhi dang 'gal ba kun du snang bas so //",
    "T06TD4042E:55b-36": "cha du ma kun du snang bas ni 'di lta ste /",
    "T06TD4042E:55b-37": "bcom ldan 'das kyis de dang der rnam grangs du mas don de nyid yongs su bstan pa lta bus so //",
    "T06TD4042E:55b-38": "shin tu lkog tu gyur pas ni 'di lta ste /",
    "T06TD4042E:55b-39": "nang gi bdag gang yin pa de ni rtag pa dang brtan pa dang ther zug dang yang dag pa de kho na bzhin du gnas par 'gyur ba de lta bu yod dam zhes bya ba la sogs pas so //",
    "T06TD4042E:56a-0": "de dag gi lan yang rnam pa lngar go rims bzhin du @56a * //",
    "T06TD4042E:56a-1": "rig par bya ste ma rtogs pa la ni rtogs par bya ba'o //",
    "T06TD4042E:56a-2": "tshig 'gal ba la ni dgongs pa yang dag par bstan pas rjes su mthun par bya ba'o //",
    "T06TD4042E:56a-3": "tshig 'gal ba la dgongs pa yang dag par bstan pas rjes su mthun par bya ba ji lta bar cha du mar snang ba dang /",
    "T06TD4042E:56a-4": "shin tu lkog tu gyur pa la yang de dang 'dra'o //",
    "T06TD4042E:56a-5": "rigs pa dang 'gal ba ni nag po bstan pa dang rigs pa bzhi bstan pa dang che ge zhig gi 'bras bu ni 'di yin no zhes rgyu dang 'bras bu 'brel pa bstan pas lan gdab par bya ba'o //",
    "T06TD4042E:56a-6": "de la mgo gcig tu lan gdab pa ni tshul bzhin du yongs su 'dri ba la chos kyi mtshan nyid yang dag par rnam par gzhag pa'i phyir ro //",
    "T06TD4042E:56a-7": "rnam par phye ste lan gdab pa ni tshul dang tshul bzhin ma yin par yongs su 'dri ba rnams la khyad par gyi mtshan nyid rtogs par bya ba'i phyir ro //",
    "T06TD4042E:56a-8": "yongs su dris te lan gdab pa ni klan ka tshol ba la phyogs khas blang bar bya ba'i phyir ro //",
    "T06TD4042E:56a-9": "gzhag par lan gdab pa ni med pa'i phyir dang //",
    "T06TD4042E:56a-10": "zab pa'i phyir zhes bya ba la sogs pa rgyu bzhis lan gdab par bya ba gzhag pa ste /",
    "T06TD4042E:56a-11": "'di lta ste /",
    "T06TD4042E:56a-12": "bsams pa las byung ba'i sar de bzhin gshegs pa shi phan chad yod ces bya ba la sogs pa sngar bstan pa bzhin te kun rdzob kyi bden pa'i tshul gyis kyang lan gdab par rigs pa ma yin la /",
    "T06TD4042E:56a-13": "don dam pa'i bden pa'i tshul gyis kyang rigs pa ma yin pas kyang de'i phyir de ni gzhag par bya ba zhes bya'o //",
    "T06TD4042E:56a-14": "de la de bzhin gshegs pa med pa'i phyir don dam par dngos po ma yin no //",
    "T06TD4042E:56a-15": "gnas dang gnas ma yin pa dang lam dang 'gal ba'i phyir dang de'i 'bras bu spangs pa yongs su ma grub pa'i phyir yang kun rdzob tu de bzhin gshegs pa shi phan chad yod ces bya ba la sogs par drang bar mi nus so //",
    "T06TD4042E:56a-16": "de la mtshams sbyar ba ni rnam pa gsum ste /",
    "T06TD4042E:56a-17": "'di lta ste /",
    "T06TD4042E:56a-18": "yongs su rdzogs pa'i mtshams sbyar ba dang /",
    "T06TD4042E:56a-19": "rnam par bshad pa'i mtshams sbyar ba dang /",
    "T06TD4042E:56a-20": "bsgrub pa'i mtshams sbyar ba'o //",
    "T06TD4042E:56a-21": "rnam pa de gsum gyi mtshams sbyar ba'i dpe ni bcom ldan 'das kyis nga ni shin tu gzhon nu dang mchog tu shin tu gzhon nu dang /",
    "T06TD4042E:56a-22": "rab tu shin tu gzhon nur rab tu byung ngo zhes ji skad gsungs pa des ni shin tu gzhon nur yongs su rdzogs pa yin no //",
    "T06TD4042E:56b-0": "yab zas @56b gtsang gis nga'i gnas khang bzangs rtsig tu bcug par gyur to zhes rgya char gsungs pa des ni shin tu gzhon nur de nyid rnam par bshad pa yin no //",
    "T06TD4042E:56b-1": "ci'i phyir shin tu gzhon nur rab tu byung zhe na /",
    "T06TD4042E:56b-2": "na ba'i chos nyid la sogs pa mthong ba'i phyir ro zhes bya ba ni bsgrub pa'i mtshams sbyar ba yin no //",
    "T06TD4042E:56b-3": "gang du bsdus te mdor bstan pa tsam 'di lta ste /",
    "T06TD4042E:56b-4": "tshor ba gsum po bde ba dang sdug bsngal ba dang /",
    "T06TD4042E:56b-5": "sdug bsngal yang ma yin bde ba yang ma yin zhes bya ba la sogs pa gsungs pa der ni yongs su rdzogs pa'i mtshams sbyar ba kho na yin te /",
    "T06TD4042E:56b-6": "de ni tshor ba de nyid tshig lhag ma rnams kyis yongs su rdzogs par brjod pa yin no //",
    "T06TD4042E:56b-7": "tshor ba ji lta bar bden pa bzhi la sogs pa la yang de dang 'dra ste tshig dang po dang rjes su mthun par tshig phyi ma phyi ma bshad pa'i go rims yin par rig par bya'o //",
    "T06TD4042E:56b-8": "de la bsgrub pa'i mtshams sbyar ba ni rnam pa gnyis te /",
    "T06TD4042E:56b-9": "lan 'ga' ni tshig snga ma tshig phyi ma'i bsgrub pa yin la lan 'ga' ni tshig phyi ma tshig snga ma'i bsgrub pa yin no //",
    "T06TD4042E:56b-10": "rnam par bshad pa'i mtshams sbyar ba yang de bzhin du blta bar bya'o //",
    "T06TD4042E:56b-11": "de la chos bcu dang ldan pa'i chos smra ba ni rnam par thams cad yongs su rdzogs shing chos dang don la mkhas pa yin te /",
    "T06TD4042E:56b-12": "de la chos ni rnam pa drug go //",
    "T06TD4042E:56b-13": "don ni rnam pa bcu'o //",
    "T06TD4042E:56b-14": "gtam la rgya che ba yin te /",
    "T06TD4042E:56b-15": "ji lta zhe na mang du thos pa dang thos pa 'dzin pa dang thos pa bsags pa'i phyir ro //",
    "T06TD4042E:56b-16": "'khor gyi nang du mi 'jigs pa yin te /",
    "T06TD4042E:56b-17": "rgyal rigs la sogs pa'i 'khor rnams la chos ston pa na zhum pa med cing de'i rgyu las byung ba'i skad 'dar ba dang mchan khung rdul ba dang /",
    "T06TD4042E:56b-18": "dran pas brjed pa med pa'i phyir ro //",
    "T06TD4042E:56b-19": "tshig dge zhing tshig gi bya ba dang ldan pa yin te /",
    "T06TD4042E:56b-20": "yan lag brgyad dang ldan pa'i tshig dang ldan zhing 'khor la tshig dang yi ge 'byor pa dang 'brel pa la sogs pa rgyas pas chos ston par byed pa'i phyir te /",
    "T06TD4042E:56b-21": "yan lag brgyad dang ldan pa'i tshig ni grong khyer pa dang snyan zhing 'jebs pa la sogs pa'o //",
    "T06TD4042E:56b-22": "gtam gyi sbyor ba la mkhas pa yin te /",
    "T06TD4042E:56b-23": "dus su dad gus pa la sogs pa rnam pa nyi shus gtam la sbyor bar byed pa'i phyir ro //",
    "T06TD4042E:56b-24": "chos kyi rjes su mthun pa'i chos la zhugs pa yin te /",
    "T06TD4042E:57a-0": "thos pa @57a * //",
    "T06TD4042E:57a-1": "dang tshig lhur mi len cing ji skad smras pa de bzhin byed pa'i phyir ro //",
    "T06TD4042E:57a-2": "spyod lam phun sum tshogs pa yin te /",
    "T06TD4042E:57a-3": "de gtam zer ba na lag pa sgul bar mi byed de /",
    "T06TD4042E:57a-4": "rkang pa sgul bar mi byed /",
    "T06TD4042E:57a-5": "smin ma skyod par mi byed /",
    "T06TD4042E:57a-6": "mgo sgyur bar mi byed /",
    "T06TD4042E:57a-7": "bzhin sgyur bar mi byed lus sgyur bar mi byed ba yin no //",
    "T06TD4042E:57a-8": "mdzes pa yin te /",
    "T06TD4042E:57a-9": "'gro ba dang ldog pa la sogs pa la mdzes pa yin no //",
    "T06TD4042E:57a-10": "brtson 'grus brtsams pa yin te /",
    "T06TD4042E:57a-11": "de ma thos pa'i chos rnams ni nyan par byed /",
    "T06TD4042E:57a-12": "thos pa'i chos rnams ni yongs su byang bar byed la /",
    "T06TD4042E:57a-13": "rnal 'byor mi gtong ba dang /",
    "T06TD4042E:57a-14": "yid la byed pa mi gtong ba dang /",
    "T06TD4042E:57a-15": "nang gi sems kyi zhi gnas mi gtong ba yin no //",
    "T06TD4042E:57a-16": "ngal ba med pa yin te /",
    "T06TD4042E:57a-17": "'khor bzhi po dag la chos ston pas yid yongs su skyo ba med pa'i phyir ro //",
    "T06TD4042E:57a-18": "bzod pa dang ldan pa yin te /",
    "T06TD4042E:57a-19": "de khros kyang phyir mi khro ba dang /",
    "T06TD4042E:57a-20": "mtshang brus kyang phyir mtshang 'bru bar mi byed pa dang /",
    "T06TD4042E:57a-21": "brgal tam phyir brgal tam khyad du gsad na yang nongs par mi 'gyur 'khrug par mi 'gyur ba'i phyir ro //",
    "T06TD4042E:57a-22": "de la bshad pa ni rnam pa brgyad de /",
    "T06TD4042E:57a-23": "brjid pa dang /",
    "T06TD4042E:57a-24": "rnam par 'grel ba dang ldan pa dang /",
    "T06TD4042E:57a-25": "rgol ba'i lan dang ldan pa dang /",
    "T06TD4042E:57a-26": "rab tu dbye ba dang ldan pa dang /",
    "T06TD4042E:57a-27": "de dang 'brel pa dang /",
    "T06TD4042E:57a-28": "de las gzhan pa las drangs pa dang /",
    "T06TD4042E:57a-29": "spobs pa las byung ba dang /",
    "T06TD4042E:57a-30": "grub pa'i mtha'i rjes su 'brang ba'o //",
    "T06TD4042E:57a-31": "de la 'khor ni rnam pa lnga ste /",
    "T06TD4042E:57a-32": "khyim na gnas pa'i 'khor dang /",
    "T06TD4042E:57a-33": "rab tu byung ba'i 'khor dang /",
    "T06TD4042E:57a-34": "dad pa dang ldan pa'i 'khor dang /",
    "T06TD4042E:57a-35": "zhe 'gras pa'i 'khor dang /",
    "T06TD4042E:57a-36": "tha mal par gnas pa'i 'khor to //",
    "T06TD4042E:57a-37": "de la brjid pa'i gtam ni rnam pa lngar rig par bya ste /",
    "T06TD4042E:57a-38": "gtan tshigs dang ldan pa dang /",
    "T06TD4042E:57a-39": "dpe dang ldan pa dang tshig gi bya ba dang ldan pa dang /",
    "T06TD4042E:57a-40": "tshig dang /",
    "T06TD4042E:57a-41": "yig 'bru sna tshogs pa dang /",
    "T06TD4042E:57a-42": "go sla ba'o //",
    "T06TD4042E:57a-43": "de la rnam par 'grel pa dang ldan pa'i gtam ni zab mo gsal bar byed pa'i phyir dang /",
    "T06TD4042E:57a-44": "gsal ba yang zab mo dang ldan bar rnam par sgrog par byed pa'i phyir ro //",
    "T06TD4042E:57a-45": "de la rgol pa'i lan dang ldan pa'i gtam ni mdor bsdu na rgol ba rnam pa lnga spang pa dang ldan par rig par bya'o //",
    "T06TD4042E:57b-0": "de la rab tu dbye ba dang ldan pa'i gtam ni chos re re la yang gcig las 'phros pa'i tshul gyis rnam pa bcu'i bar lam de'i gong ma rab @57b tu dbye ba rnam par sgrog pa'i phyir te /",
    "T06TD4042E:57b-1": "'di lta ste /",
    "T06TD4042E:57b-2": "chos gsum las brtsams nas de skad gsungs pas dran pa nye bar gzhag pa bzhi zhes rgya cher bya ba dag go //",
    "T06TD4042E:57b-3": "de la de dang 'brel pa'i gtam ni mdo'i sde dang dbyangs kyis bsnyad pa'i sde la sogs pa de dag nyid las rnam par bshad pa nye bar sbyor bar byed cing gzhan dag las mjug sdud par mi byed pa gang yin pa'o //",
    "T06TD4042E:57b-4": "de la de las gzhan pa las drangs pa'i gtam ni de las gzhan pa'i mdo sdes de nye bar bsgrub pa gang yin pa'o //",
    "T06TD4042E:57b-5": "de la spobs pa las byung ba'i gtam ni ji ltar 'dod pa'i don de ltar rnam par 'byed par byed pa'o //",
    "T06TD4042E:57b-6": "de la grub pa'i mtha'i rjes su 'brang ba'i gtam ni ma mo la brten nas rnam par 'byed par byed pa'am de las gzhan pa gtan la bab par ston pa'i sde la brten nas rnam par 'byed par byed pa gang yin pa'o //",
    "T06TD4042E:57b-7": "de la khyim na gnas pa'i 'khor la ni nyes par spyad pa smad pa dang legs par spyad pa stong ba nye bar gnas pa'i chos bstan par bya ste /",
    "T06TD4042E:57b-8": "de las ldog pa dang 'jug par bya ba'i phyir de la rab tu byung ba'i 'khor la ni bslab pa la nye bar gnas pa lhag pa'i tshul khrims la sogs pa bslab pa gsum las brtsams te myur ba myur ba kho nar bsgrub par bya ba'i phyir chos bstan par bya'o ;",
    "T06TD4042E:57b-9": "/ dad pa dang ldan pa la sogs pa'i 'khor rnams la ni phyir zhing 'byung ba dang /",
    "T06TD4042E:57b-10": "tha mal bar gnas par 'gyur ba dang /",
    "T06TD4042E:57b-11": "dad par bya ba'i phyir bstan pa'i che ba nyid dang mthu dang ldan pa'i gtam bya'o //",
    "T06TD4042E:57b-12": "de ltar smra bas chos ston pa na gzhan dag gus par nyan pa la sbyor bar bya ste /",
    "T06TD4042E:57b-13": "ji ltar sbyar bar bya zhe na /",
    "T06TD4042E:57b-14": "rnam pa gcig gis kyang yod la rnam pa bcu'i bar gyis kyang yod do //",
    "T06TD4042E:57b-15": "de la re zhig rnam pa gcig gis kyang chos ni phan pa dang bde bar nye bar gnas pa yin pa'i phyir te /",
    "T06TD4042E:57b-16": "yang de la phan pa yin la bde ba ma yin pa'i mu bzhi ni 'di lta ste /",
    "T06TD4042E:57b-17": "byang chub sems dpa'i sar chos yang dag par blangs pa'i dbang du byas te bstan pa bzhin no //",
    "T06TD4042E:57b-18": "gnyis kyis kyang yod de /",
    "T06TD4042E:57b-19": "dam pa'i chos ni gya nom pa'i phyir te /",
    "T06TD4042E:57b-20": "gya nom pa de yang skyon med pa dang don che bas rig par bya ba dang /",
    "T06TD4042E:57b-21": "smra ba dang nyan pa'i ngal ba 'bras bu dang bcas par byed pa'i phyir te /",
    "T06TD4042E:58a-0": "gzhan du na rang gi bya ba gzhan spangs te smra ba dang @58a * //",
    "T06TD4042E:58a-1": "nyan pa'i ngal ba don med par 'gyur ro //",
    "T06TD4042E:58a-2": "gsum gyis kyang yod de /",
    "T06TD4042E:58a-3": "chos ni ngan song las ldog par byed pa'i phyir dang /",
    "T06TD4042E:58a-4": "bde 'gro thob par byed pa'i phyir dang /",
    "T06TD4042E:58a-5": "mya ngan las 'das pa thob par byed pa'i rgyu yin pa'i phyir te /",
    "T06TD4042E:58a-6": "gsum po de ni gus par byas te mnyan pas 'thob par 'gyur ro //",
    "T06TD4042E:58a-7": "bzhis kyang yod de gus par byas te chos mnyan pas mdo sde la sogs pa'i chos de dag nyid rnam par 'gyur ba dang /",
    "T06TD4042E:58a-8": "chos de yang sdig pa mi dge ba'i chos rnam pa du ma spong ba dang /",
    "T06TD4042E:58a-9": "dge ba'i chos rnam pa du ma yang dag par len par smra ba dang /",
    "T06TD4042E:58a-10": "de dag mnyan pas thos na spong ba dang len par byed pa dang /",
    "T06TD4042E:58a-11": "de spangs pa dang /",
    "T06TD4042E:58a-12": "blangs pa'i phyir sdig pa de'i rgyus phyi mar sdug bsngal ba spong bar byed pa dang /",
    "T06TD4042E:58a-13": "de spong ba'i rgyu dang /",
    "T06TD4042E:58a-14": "dge ba yang dag par blangs pa'i rgyus mya ngan las 'das pa 'thob par 'gyur ro //",
    "T06TD4042E:58a-15": "lngas kyang yod de /",
    "T06TD4042E:58a-16": "bcom ldan 'das kyis chos de ni gzhi dang bcas pa dang ;",
    "T06TD4042E:58a-17": "nges par 'byung ba dang bcas pa dang /",
    "T06TD4042E:58a-18": "ston pa dang bcas pa dang /",
    "T06TD4042E:58a-19": "pha rol gnon pa dang bcas pa dang /",
    "T06TD4042E:58a-20": "cho 'phrul dang bcas pa yin no zhes bya ba ste /",
    "T06TD4042E:58a-21": "tshig de dag gi rnam par dbye ba rgyas pa ni 'di lta ste rnam grangs bsdu ba las 'byung ba bzhin no //",
    "T06TD4042E:58a-22": "yang ldas te /",
    "T06TD4042E:58a-23": "ma thos pa mnyan par bya'o /",
    "T06TD4042E:58a-24": "zhes bya ba dang /",
    "T06TD4042E:58a-25": "thos pa rnam par byang bar bya'o zhes bya ba dang /",
    "T06TD4042E:58a-26": "som nyi spang bar bya'o zhes bya ba dang /",
    "T06TD4042E:58a-27": "lta ba drang por bya'o zhes bya ba dang /",
    "T06TD4042E:58a-28": "don dang tshig zab mo shes rab kyis rtags par bya'o zhes bya ba ste /",
    "T06TD4042E:58a-29": "bcom ldan 'das kyis rnam pa de dag gis thos pa dang bsams pa dang bsgoms pa las byung ba'i shes rab rnam par byang ba'i thabs yongs su bstan pa yin te /",
    "T06TD4042E:58a-30": "rnam pa gnyis kyis ni thos pa las byung ba'i shes rab kyi'o //",
    "T06TD4042E:58a-31": "gnyis kyis ni bsams pa las byung ba'i shes rab kyi'o //",
    "T06TD4042E:58a-32": "tha mas ni bsgoms pa las byung ba'i shes rab kyis rnam par byang ba'i thabs yongs su bstan pa yin no //",
    "T06TD4042E:58a-33": "drug gis kyang yod de /",
    "T06TD4042E:58a-34": "ston pa la byas pa gzo zhing rjes su srung ba des chos 'di dam pa gcig gi don du tshegs chen pos yang dag par bsgrubs so snyam pa rnams dang /",
    "T06TD4042E:58b-0": "rang gi don du yang dag par ma mthong ba rnams kyis bcom ldan 'das kyi chos 'di ni yang dag par @58b mthong ba dang /",
    "T06TD4042E:58b-1": "nad med pa dang /",
    "T06TD4042E:58b-2": "dus chad pa med pa dang /",
    "T06TD4042E:58b-3": "nye bar gtod pa dang /",
    "T06TD4042E:58b-4": "'di mthong ba la don yod pa dang /",
    "T06TD4042E:58b-5": "mkhas pa rnams kyis so so rang gis rig pa yin no snyam du shes pa'o //",
    "T06TD4042E:58b-6": "bdun gyis kyang yod de /",
    "T06TD4042E:58b-7": "rnam pa bdun gyis chos bdun yang dag par bsgrub par bya'o //",
    "T06TD4042E:58b-8": "snyam pa ste chos shes par bya'o snyam pa dang /",
    "T06TD4042E:58b-9": "don shes par bya'o snyam pa nas gang zag mchog dang mchog ma yin pa shes par bya'o snyam pa'i bar dag go //",
    "T06TD4042E:58b-10": "brgyad kyis kyang yod de /",
    "T06TD4042E:58b-11": "chos ni rnyed sla ba yin te gdol pa la sogs pa yan chad la yang bshad pa'i phyir dang /",
    "T06TD4042E:58b-12": "sla ba yin te 'gro yang rung sdod kyang rung 'dug kyang rung nyal yang rung ste /",
    "T06TD4042E:58b-13": "sla ba'i phyir dang /",
    "T06TD4042E:58b-14": "don dang ldan pa'i phyir dang /",
    "T06TD4042E:58b-15": "mngon par mtho ba dang nges par legs pa'i 'bras bu dang ldan pa'i phyir dang /",
    "T06TD4042E:58b-16": "thog mar dge ba'i phyir dang /",
    "T06TD4042E:58b-17": "bar du dge ba'i phyir dang /",
    "T06TD4042E:58b-18": "tha mar dge ba'i phyir dang /",
    "T06TD4042E:58b-19": "mod la 'bras bu bde ba'i phyir dang /",
    "T06TD4042E:58b-20": "phyi ma la 'bras bu bde ba'i phyir ro //",
    "T06TD4042E:58b-21": "dgus kyang yod de /",
    "T06TD4042E:58b-22": "gnod pa rnam pa dgu las thar pa'i dbang du bya ba las te 'khor ba'i btson ra nas thar pa ste /",
    "T06TD4042E:58b-23": "'dod chags la sogs pa'i 'ching ba bcad pa'i phyir dang /",
    "T06TD4042E:58b-24": "nor bdun gyi dbul ba bzlog pa ste /",
    "T06TD4042E:58b-25": "nor bdun gyi dbang phyug la rab tu 'god pa'i phyir dang /",
    "T06TD4042E:58b-26": "dge ba'i spyod pa dang dam pa'i chos mnyan pa'i mu ge las rgal te dam pa'i chos kyi lo legs pa la rab tu 'god pa'i phyir dang /",
    "T06TD4042E:58b-27": "ma rig pa'i mun pa zlog pa ste shes rab kyi snad pa bskyed pa'i phyir dang /",
    "T06TD4042E:58b-28": "chu bo bzhi las sgrol ba'i phyir dang /",
    "T06TD4042E:58b-29": "mya ngan las 'das pa'i thang la 'god pa'i phyir dang /",
    "T06TD4042E:58b-30": "nyon mongs pa'i nad gtan du gso ba'i phyir dang /",
    "T06TD4042E:58b-31": "sred pa'i bran las thar par byed pa'i phyir dang /",
    "T06TD4042E:58b-32": "'khor ba'i 'brog dgon pa thog ma med pa las thar par byed pa'i phyir te /",
    "T06TD4042E:58b-33": "thams cad du yang btson ra dam po rnams kyi nang na 'di lta ste /",
    "T06TD4042E:58b-34": "'khor ba'i btson ra 'di ni mchog yin pas dang po kho nar dgod par bya'o //",
    "T06TD4042E:58b-35": "bcus kyang yod de gus par byas te chos mnyan pas ni so sor rtog pa'i stobs 'thob par 'gyur zhing des thob pa'i phan yon nyams su myong bar 'gyur ba dang /",
    "T06TD4042E:59a-0": "chos kyis longs spyod yang dag par @59a * //",
    "T06TD4042E:59a-1": "sgrub par byed cing bab col gyis ma yin pa dang /",
    "T06TD4042E:59a-2": "nyes dmigs su lta zhing longs spyod par byed la nges par 'byung ba rab tu shes pa dang longs spyod rgud pas mya ngan mi byed sgyid lug par mi byed /",
    "T06TD4042E:59a-3": "smre sngags 'don par mi byed ces rgyas par bya ba dang /",
    "T06TD4042E:59a-4": "nye du rgud pas mya ngan mi byed sgyid lug par mi byed smre sngags 'don par mi byed ces rgyas par bya ba dang /",
    "T06TD4042E:59a-5": "nad med pa dang /",
    "T06TD4042E:59a-6": "lang tsho dang /",
    "T06TD4042E:59a-7": "gson pa rgud pas mya ngan mi byed /",
    "T06TD4042E:59a-8": "sgyid lug par mi byed smre sngags 'don par mi byed ces rgyas par bya ba dang /",
    "T06TD4042E:59a-9": "'dod pa rnams la nyes dmigs su mthong zhing nges par 'byung ba la phan yon du mthong nas rab tu 'byung ba dang /",
    "T06TD4042E:59a-10": "bas mtha'i gnas mal dben par gnas shing bsam gtan rnams la snyoms par 'jug pa'i bar dang gus par byas te chos mnyan cing zab mo zab par snang ba can 'di pa nyid kyis rten cing 'brel bar 'byung ba dang rjes su mthun par rtogs pa dang /",
    "T06TD4042E:59a-11": "dga' ba dang mchog tu dga' ba rgya chan po dge ba des par 'byung ba dang ldan pa 'thob par 'gyur ba ste /",
    "T06TD4042E:59a-12": "bcom ldan 'das kyis kyang 'phags pa nyan thos sems rtse gcig tu rna ba blags te chos nyan pa ni chos lnga spong zhing chos bdun gyi bsgom pa yongs su rdzogs par 'gyur ro zhes gsungs so //",
    "T06TD4042E:59a-13": "de bzhin du 'phags pa nyan thos gus par byas te chos nyan pas ni kun 'byung ba'i chos gang ci yang rung ba de dag thams cad 'gog pa'i chos can du rig nas chos rnams la chos kyi mig rdul med cing dri ma dang bral ba skyed par byed cing rgyun du zhugs pa'i 'bras bu thob pa'i tshogs rab tu 'dzin pa'am /",
    "T06TD4042E:59a-14": "de bzhin du dgra bcom pa nyid kyi bar du 'thob pa'am /",
    "T06TD4042E:59a-15": "dgra bcom pa nyid kyi 'bras bu'i tshogs rab tu 'dzin pa'am /",
    "T06TD4042E:59a-16": "de bzhin du rang byang chub bam /",
    "T06TD4042E:59a-17": "byang chub sems dpa'i tshogs rab tu 'dzin pa'am /",
    "T06TD4042E:59a-18": "de bzhin du bla na med pa yang dag par rdzogs pa'i byang chub kyi tshogs rab tu 'dzin pa'am /",
    "T06TD4042E:59a-19": "de bzhin du 'jig rten pa dang 'jig rten las 'das pa'i bsam gtan dang rnam par thar pa dang /",
    "T06TD4042E:59a-20": "ting nge 'dzin dang snyoms par 'jug pa mngon par 'grub par 'gyur ro zhes gsungs so /",
    "T06TD4042E:59a-22": "// / bam po gnyis pa /",
    "T06TD4042E:59b-0": "de la smra ba @59b gleng slong ba'i dus na dang po kho nar sangs rgyas kyi bsngags pa brjod par bya'o //",
    "T06TD4042E:59b-1": "de yang bsdus pa dang /",
    "T06TD4042E:59b-2": "rgyas pa ste /",
    "T06TD4042E:59b-3": "de la bsdus pa ni rnam pa lngas rig par bya ste /",
    "T06TD4042E:59b-4": "gzugs bzang ba dang /",
    "T06TD4042E:59b-5": "nye bar zhi ba dang /",
    "T06TD4042E:59b-6": "mkhyen pa dang /",
    "T06TD4042E:59b-7": "sgrub pa dang /",
    "T06TD4042E:59b-8": "mthus so //",
    "T06TD4042E:59b-9": "de la gzugs bzang ba ni skyes bu chen po'i mtshan bzang po sum cu rtsa gnyis dang dpe byad bzang po brgyad cus rig par bya ste /",
    "T06TD4042E:59b-10": "de la nye bar zhi ba ni dbang po rnams kyi sgo bsdams pa nyid la sogs pa dang /",
    "T06TD4042E:59b-11": "bag chags dang bcas pa'i nyon mongs pa yang dag par bcom pas rig par bya'o //",
    "T06TD4042E:59b-12": "de la mkhyen pa ni 'das pa dang ma 'ongs pa dang da ltar byung ba'i dus rnams dang dus kyis ma bsdus pa'i chos rnams la mkhyen pa thogs pa med cing chags pa med pa las rig par bya'o //",
    "T06TD4042E:59b-13": "de la sgrub pa ni rang dang gzhan la phan pa yongs su rdzogs par sgrub pa las rig par bya'o //",
    "T06TD4042E:59b-14": "de la mthu ni de bzhin gshegs pa'i mngon par shes pa rnams kyis rig par bya'o //",
    "T06TD4042E:59b-15": "de yang bcom ldan 'das kyi bsngags ba bsdus te brjod pa ni rnam pa drug gis rig par bya ste /",
    "T06TD4042E:59b-16": "yon tan rnams mtha' dag yin pa'i phyir dang /",
    "T06TD4042E:59b-17": "dri ma med pa'i phyir dang /",
    "T06TD4042E:59b-18": "g-yo ba'i phyir dang /",
    "T06TD4042E:59b-19": "mtshungs pa med pa'i phyir dang /",
    "T06TD4042E:59b-20": "bdag dang sems can gyi don gyi phrin las can gyi phyir dang /",
    "T06TD4042E:59b-21": "las de la mthu mnga' ba'i phyir te /",
    "T06TD4042E:59b-22": "de dag gi rnam par dbye ba rgyas pa ni 'di lta ste /",
    "T06TD4042E:59b-23": "rnam par gtan la dbab pa bsdu bar bstan pa bzhin no //",
    "T06TD4042E:59b-24": "de la bcom ldan 'das kyi bsngags pa rgyas pa ni bcom ldan 'das de ni yon tan dpag tu med pa'i phyir bsngags pa mtha' yas pa yin no //",
    "T06TD4042E:59b-25": "de bzhin du ye shes kyi snang ba mdzad pa'i phyir snang ba stsol ba dang /",
    "T06TD4042E:59b-26": "mi shes pa'i mun pa 'joms pa'i phyir mus pa sel ba yang yin no //",
    "T06TD4042E:59b-27": "de bzhin du spyan gsum dang ldan pa'i phyir spyan dang ldan pa dang /",
    "T06TD4042E:59b-28": "mi mnyam pa'i 'phags pa'i bden pa mkhyen pa'i phyir don dam pa gzigs pa dang /",
    "T06TD4042E:59b-29": "tshul khrims phun sum tshogs pa'i phyir dang tshul khrims 'byor ba'i phyir brtul zhugs grub pa yang yin no //",
    "T06TD4042E:59b-30": "de bzhin du rkang gnyis kyi mchog dang ded dpon rnams kyi mchog dam pa dang /",
    "T06TD4042E:60a-0": "dge sbyong rnams kyi nang nas dge sbyong shin tu @60a * //",
    "T06TD4042E:60a-1": "gzhon pa dang /",
    "T06TD4042E:60a-2": "'jig rten na rin po che dkon pa yang yin no //",
    "T06TD4042E:60a-3": "de bzhin du rjes su thugs brtse ba dang /",
    "T06TD4042E:60a-4": "thugs rje dang ldan pa dang /",
    "T06TD4042E:60a-5": "don du bzhed pa dang /",
    "T06TD4042E:60a-6": "phan par bzhed pa dang /",
    "T06TD4042E:60a-7": "thugs rje bar mdzad pa yang yin no //",
    "T06TD4042E:60a-8": "de bzhin du spyan du gyur pa dang /",
    "T06TD4042E:60a-9": "ye shes su gyur pa dang /",
    "T06TD4042E:60a-10": "don du gyur pa dang /",
    "T06TD4042E:60a-11": "chos su gyur pa dang /",
    "T06TD4042E:60a-12": "don gsal ba ston pa dang /",
    "T06TD4042E:60a-13": "don la rton pa yang yin no //",
    "T06TD4042E:60a-14": "de bzhin du 'phags pa'i lam yan lag brgyad pa dang por rtogs pa'i phyir dang rang gis rtogs pa'i phyir ma rtogs pa'i don rtogs pa dang /",
    "T06TD4042E:60a-15": "tshangs par spyod pa ma bzhag pa 'jog pa'i phyir lam rig pa dang /",
    "T06TD4042E:60a-16": "lam ston pa dang /",
    "T06TD4042E:60a-17": "lam gsung ba dang /",
    "T06TD4042E:60a-18": "lam 'dren pa yang yin no //",
    "T06TD4042E:60a-19": "de bzhin du bsnyengs pa dang bsnyengs su rung ba dang bral ba'i phyir skyes bu seng ge dang /",
    "T06TD4042E:60a-20": "tshogs chen po yongs su 'dren pa'i phyir skyes bu khyu mchog dang /",
    "T06TD4042E:60a-21": "tshogs kyi mchog yin pa'i phyir skyes bu gtso bo dang /",
    "T06TD4042E:60a-22": "skyon mi mnga' ba'i phyir skyes bu glang po che dang /",
    "T06TD4042E:60a-23": "thugs shin tu dul ba'i phyir skyes bu cang shes dang /",
    "T06TD4042E:60a-24": "rigs dang brgyud dang gdung la sogs pas mi thams cad zil gyis mnan pa'i phyir skyes bu dam pa dang /",
    "T06TD4042E:60a-25": "tshul khrims dang sgrub pa dang mkhyen pa dang mthu la sogs pas mi thams cad zil gyis mnan pa'i phyir skyes bu rab mchog dang /",
    "T06TD4042E:60a-26": "'jig rten pa'i chos rnams kyis ma gos pa'i phyir skyes bu pad ma dkar po yang yin no //",
    "T06TD4042E:60a-27": "de bzhin du mnyam pa med pa'i phyir mi mnyam pa dang /",
    "T06TD4042E:60a-28": "'das pa dang ma byon pa mi mnyam pa'i phyir mi mnyam pa dang mnyam pa dang /",
    "T06TD4042E:60a-29": "sems can thams cad kyi mchog yin pa'i phyir mchog dang ;",
    "T06TD4042E:60a-30": "tshul khrims 'byor ba'i phyir dang yun ring po nas tshangs par spyod pa rnam par spyad pa'i phyir dang drang srong chen po rnying pa rnams kyis rtogs pa'i phyir lam thugs su chud pa'i phyir drang srong chen po dang /",
    "T06TD4042E:60a-31": "mu stegs can thams cad dang nyon mongs pa'i bdud la sogs pa las rnam par rgyal ba'i phyir rnam par rgyal ba dang /",
    "T06TD4042E:60a-32": "g-yo ba dang rlom sems la sogs pa thams cad mi mnga' ba'i phyir dang thub pa gsum dang ldan pa'i phyir thub pa dang /",
    "T06TD4042E:60a-33": "skye bo la sogs pa dang phas kyi rgol ba la sogs pa thams cad kyis mi 'phrogs pa'i phyir mi bkri ba dang /",
    "T06TD4042E:60b-0": "sdig pa thams cad nges par @60b bkrus pa'i phyir khrus can dang /",
    "T06TD4042E:60b-1": "'jig tshogs thams cad las rgal ba'i phyir pha rol tu byon pa yin no //",
    "T06TD4042E:60b-2": "de bzhin du de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa /",
    "T06TD4042E:60b-3": "bde ba gshegs pa /",
    "T06TD4042E:60b-4": "'jig rten mkhyen pa /",
    "T06TD4042E:60b-5": "skyes bu 'dul ba'i kha lo sgyur ba /",
    "T06TD4042E:60b-6": "bla na med pa lha dang mi rnams kyi ston pa sangs rgyas bcom ldan 'das kyang yin no //",
    "T06TD4042E:60b-7": "de bzhin du dam pa'i chos legs par rdzogs pa dang /",
    "T06TD4042E:60b-8": "thams cad mkhyen pa dang /",
    "T06TD4042E:60b-9": "thams cad kyi rje dang /",
    "T06TD4042E:60b-10": "bsnyel ba mi mnga' ba'i chos can dang /",
    "T06TD4042E:60b-11": "sems can gyi snying po dang /",
    "T06TD4042E:60b-12": "thu bo dang /",
    "T06TD4042E:60b-13": "bde ba dang sdug bsngal dag gis thugs yongs su ma gtugs pa dang /",
    "T06TD4042E:60b-14": "dbang po'i sgo bsdams pa dang /",
    "T06TD4042E:60b-15": "legs par ldan pa'i phyir dul ba dang /",
    "T06TD4042E:60b-16": "tshul khrims yang dag par blangs pa dang legs par ldan pa'i phyir zhi ba dang /",
    "T06TD4042E:60b-17": "nges pa'i sa la zhugs pa'i phyir dbugs 'byin pa dang /",
    "T06TD4042E:60b-18": "byang chub thugs su chud pa'i phyir yongs su mya ngan las 'das pa dang /",
    "T06TD4042E:60b-19": "sred pa'i zug rdu 'byin pa'i phyir zug rdu 'byin pa dang /",
    "T06TD4042E:60b-20": "ma dul ba la sogs pa dul bar mdzad pa dang /",
    "T06TD4042E:60b-21": "zhi bar mdzad pa snga ma lta bu dang /",
    "T06TD4042E:60b-22": "so so'i skye bo rnams rgyun du zhugs pa dang /",
    "T06TD4042E:60b-23": "lan cig phyir 'ong ba'i 'bras bu la rab tu bkod pa'i phyir dbugs ma phyin pa rnams kyi dbugs phyung ba dang /",
    "T06TD4042E:60b-24": "'bras bu dang po dang gnyis pa la gnas pa rnams phyir mi 'ong ba dang dgra bcom pa nyid kyi 'bras bu la rab tu bkod pa'i phyir yongs su mya ngan las ma 'das pa rnams yongs su mya ngan las 'das par mdzad pa dang /",
    "T06TD4042E:60b-25": "gtan pa med pa dang ;",
    "T06TD4042E:60b-26": "'obs dral ba dang /",
    "T06TD4042E:60b-27": "'obs las rgal ba dang /",
    "T06TD4042E:60b-28": "tshol ba spangs pa dang /",
    "T06TD4042E:60b-29": "'phags pa dang /",
    "T06TD4042E:60b-30": "rgyal mtshan bsnyal ba dang /",
    "T06TD4042E:60b-31": "rtag tu cher gnas pa yang yin no //",
    "T06TD4042E:60b-32": "de bzhin du dgra bcom pa /",
    "T06TD4042E:60b-33": "zag pa zang pa /",
    "T06TD4042E:60b-34": "nyon mongs pa med pa /",
    "T06TD4042E:60b-35": "dbang dang ldan par gyur pa /",
    "T06TD4042E:60b-36": "sems shin tu rnam par grol ba /",
    "T06TD4042E:60b-37": "shes rab shin tu rnam par grol ba /",
    "T06TD4042E:60b-38": "cang shes pa /",
    "T06TD4042E:60b-39": "glang po chen po //",
    "T06TD4042E:60b-40": "bya ba byas pa /",
    "T06TD4042E:60b-41": "byed pa byas pa /",
    "T06TD4042E:60b-42": "khur bor ba /",
    "T06TD4042E:60b-43": "bdag gi don rjes su brnyes pa /",
    "T06TD4042E:60b-44": "yang dag pa'i shes pas sems shin tu rnam par grol ba /",
    "T06TD4042E:60b-45": "sems kyi dbang thams cad kyi dam pa'i pha rol du byon pa /",
    "T06TD4042E:61a-0": "srid par kun tu sbyor ba yongs su @61a * //",
    "T06TD4042E:61a-1": "zad pa yang yin no //",
    "T06TD4042E:61a-2": "de bzhin du yan lag lnga spangs pa dang /",
    "T06TD4042E:61a-3": "yan lag drug dang ldan pa dang /",
    "T06TD4042E:61a-4": "rgyas par ma 'dres pa dang /",
    "T06TD4042E:61a-5": "bsten pa dang ldan pa dang /",
    "T06TD4042E:61a-6": "skyes bu ltag na med pa zhes bya ba'i bar yang yin no //",
    "T06TD4042E:61a-7": "de bzhin du chos mkhyen pa dang /",
    "T06TD4042E:61a-8": "gang zag mchog dang mchog ma yin pa mkhyen pa zhes bya ba'i bar yang yin no //",
    "T06TD4042E:61a-9": "de bzhin du dge sbyong dang /",
    "T06TD4042E:61a-10": "bram ze dang /",
    "T06TD4042E:61a-11": "dri ma med pa dang /",
    "T06TD4042E:61a-12": "dri ma dang bral ba dang /",
    "T06TD4042E:61a-13": "sman pa dang /",
    "T06TD4042E:61a-14": "ded dpon dang /",
    "T06TD4042E:61a-15": "rnam par gzigs pa dang /",
    "T06TD4042E:61a-16": "'jig rten gyi mgon po dang 'gro ba'i mchog kyang yin no //",
    "T06TD4042E:61a-17": "de la dri ma med pa ni nyon mongs pa'i sgrib pa spangs pa'i phyir ro //",
    "T06TD4042E:61a-18": "dri ma dang bral ba ni shes bya'i sgrib pa spangs pa'i phyir ro //",
    "T06TD4042E:61a-19": "yang dri ma med pa ni kun nas dkris pa rtse bcil ba'i phyir ro //",
    "T06TD4042E:61a-20": "dri ma dang bral ba ni bag chags yang dag par bcom pa'i phyir ro //",
    "T06TD4042E:61a-21": "rnam par gzigs pa ni nyin mtshan lan drug 'jig rten la so sor gzigs pa'i phyir ro //",
    "T06TD4042E:61a-22": "de bzhin du skyes bu chen po'i mtshan dang dpe byad bzang po rnam pa thams cad du shin tu rnam par dag pas sku mtshan cing gsal bar bya ba dang /",
    "T06TD4042E:61a-23": "stobs bcu'i stobs dang ldan pa dang /",
    "T06TD4042E:61a-24": "mi 'jigs pa bzhis mi bsnyengs pa dang /",
    "T06TD4042E:61a-25": "thugs rje chen po dang ldan pa dang /",
    "T06TD4042E:61a-26": "dran pa nye bar gzhag pa gsum la dran pa legs par nya par gzhag pa dang /",
    "T06TD4042E:61a-27": "bsrung ba med pa gsum dang ldan pa dang /",
    "T06TD4042E:61a-28": "bsnyel ba mi mnga' ba'i chos can dang /",
    "T06TD4042E:61a-29": "nyon mongs pa'i bag chags thams cad yang dag par bcom pa dang /",
    "T06TD4042E:61a-30": "rnam pa thams cad dang mchog mkhyen pa yang yin no //",
    "T06TD4042E:61a-31": "de la bskal ba grangs med pa gsum gyis yang dag par bsgrubs shing dus yun ring por yongs su 'dris par mdzad pa'i phyir dang /",
    "T06TD4042E:61a-32": "sems can thams cad kyi gzhi la dmigs pa'i phyir dang /",
    "T06TD4042E:61a-33": "sdug bsngal rnam pa thams cad la dmigs pa'i phyir dang /",
    "T06TD4042E:61a-34": "sems can thams cad kyis byas pa'i gnod pa rnam pa thams cad dang phrad pas phyir mi ldog pa'i phyir dang /",
    "T06TD4042E:61a-35": "sems can thams cad la mnyam pa nyid du 'jug pa'i phyir thugs rje chen po dang ldan pa yin no //",
    "T06TD4042E:61a-36": "de la chos smra bas mdo sde rnam par bshad pa'i chos kyi mtshan nyid de ltar rnam par gzhag pa la dang po kho nar tshig 'bru dang don yongs su btsal bar bya'o //",
    "T06TD4042E:61b-0": "de'i 'og tu ji skad bstan pa'i bya bas chos @61b ston pa na gzhan dag la rnam par bshad pa rnam pa lngas 'jug par bya'o //",
    "T06TD4042E:61b-1": "de ltar gyur nas bdag nyid chos smra ba'i mtshan nyid rnam pa bcu dang ldan pa ji skad bstan pa dag la chos dang don la mkhas pa la sogs pas rnam par gzhag par bya'o //",
    "T06TD4042E:61b-2": "de ltar bdag nyid rnam par bzhag nas 'khor rnam pa lnga po dag la snga ma kho na bzhin du brjid pa'i gtam la sogs pa rnam pa brgyad po dag gis rnam pa de lta bu'i gtam bya'o //",
    "T06TD4042E:61b-3": "gtam de dag zer ba na gzhan dag rna gtod pa la sbyar bar bya zhing dang por ston pa'i bsngags pa brjod par bya'o //",
    "T06TD4042E:61b-4": "de ltar yan lag lnga dang ldan pa'i chos bstan pa ni yan lag lnga dang ldan pa'i sil snyan dang 'dra bar bdag dang /",
    "T06TD4042E:61b-5": "gzhan dag la dga' ba rgya chen po skyed par 'gyur zhing /",
    "T06TD4042E:61b-6": "bdag dang gzhan dag la phan pa'i phyir 'jug par yang 'gyur ro //",
    "T06TD4042E:61b-7": "de ltar mkhas par 'gyur ba la ni phan yon rnam pa lnga yod de /",
    "T06TD4042E:61b-8": "tshegs chung ngus sangs rgyas kyi bka'i don rtogs par 'gyur pa dang /",
    "T06TD4042E:61b-9": "rnam pa thams cad yongs su rdzogs pa'i gtam dag la 'jug par 'gyur pa dang /",
    "T06TD4042E:61b-10": "bdag dang gzhan gyi rgyud dag la dga' ba dang /",
    "T06TD4042E:61b-11": "mchog tu dga' ba dge ba dang nges par 'byung ba dang ldan pa rgya chen po skyed par 'gyur pa dang ;",
    "T06TD4042E:61b-12": "lha dang mi rnams kyi bar dag las snyan par dang grags pa dge ba nges par 'byung ba dang ldan par rgyas par 'gyur pa dang /",
    "T06TD4042E:61b-13": "bsod nams tshang med pa skye bar 'gyur ba'o //",
    "T06TD4042E:61b-14": "dge slong dag bslab pa la phan yon du gnas par gyis shig ces gsungs pa ni mdo'o //",
    "T06TD4042E:61b-15": "de'i lus ni tshig 'bru dang don to //",
    "T06TD4042E:61b-16": "de la dge slong dag bslab pa la phan yon du gnas par gyis shig ces gsungs pa ni ye ge bcu gnyis dang /",
    "T06TD4042E:61b-17": "ming bzhi dang /",
    "T06TD4042E:61b-18": "tshig gcig yin te /",
    "T06TD4042E:61b-19": "de dag ni re zhig ming dang tshig dang yi ge'i tshogs yin no //",
    "T06TD4042E:61b-20": "bslab pa'i gzhi rnam par bstan pa gang yin pa de ni rnam pa yin no ;",
    "T06TD4042E:61b-21": "/ dge slong rnams la brten nas de bzhin gshegs pas bstan pa gang yin pa de ni bstan pa yin no //",
    "T06TD4042E:61b-22": "de bzhin gshegs pas gsungs pa'i bka' gang yin pa de ni ngag yin no //",
    "T06TD4042E:61b-23": "rnam pa drug po de dag ni tshig 'bru yin te /",
    "T06TD4042E:62a-0": "shes rab dam pa zhes bya ba la sogs pa'i tshig rnams la yang de @62a * //",
    "T06TD4042E:62a-1": "bzhin du blta bar bya'o //",
    "T06TD4042E:62a-2": "don ni nyan thos kyis bstan pa 'di'am sa lnga po thams cad de /",
    "T06TD4042E:62a-3": "de la bslab pa'i phan yon zhes bya ba ni tshogs kyi sa'o //",
    "T06TD4042E:62a-4": "shes rab dam pa'o zhes bya ba ni sbyor ba'i sa'o //",
    "T06TD4042E:62a-5": "rnam par grol ba'i snying po dang dran pa'i dbang zhes bya ba ni mthong ba'i sa dang bsgom pa'i sa dang mthar thug par 'gro ba'i sa'i don yin no //",
    "T06TD4042E:62a-6": "de la bslab pa'i phan yon zhes bya ba ni tshul khrims kyi rang gi mtshan nyid do //",
    "T06TD4042E:62a-7": "shes rab dam pa zhes bya ba ni shes rab kyi rang gi mtshan nyid do //",
    "T06TD4042E:62a-8": "de'i rten dang grogs la sogs pa lus tsam ni rang gi mtshan nyid do //",
    "T06TD4042E:62a-9": "shes rab dmigs pa dang bcas pa ni spyi'i mtshan nyid do //",
    "T06TD4042E:62a-10": "nyon mongs pa dang gnas ngan len dang bral ba ni rnam par grol ba'i snying por rang gi mtshan nyid do //",
    "T06TD4042E:62a-11": "dran pa'i dbang zhes bya ba ni dran pa'i rang gi mtshan nyid de /",
    "T06TD4042E:62a-12": "de ltar de ni mtshan nyid kyi don yin no //",
    "T06TD4042E:62a-13": "de la bslab pa'i phan yon zhes bya ba ni yid la byed pa 'ga' yang ma yin te /",
    "T06TD4042E:62a-14": "de ni yid la byed pa'i rten yin par yongs su bstan to //",
    "T06TD4042E:62a-15": "shes rab dam pa zhes bya ba ni mtshan nyid so sor rig pa dang mos pa yid la byed pa yin par rig par bya'o //",
    "T06TD4042E:62a-16": "rnam par grol ba'i snying po zhes bya ba ni rab tu dben pa dang /",
    "T06TD4042E:62a-17": "dga' ba sdud pa dang /",
    "T06TD4042E:62a-18": "sbyor ba mthar thug pa dang /",
    "T06TD4042E:62a-19": "sbyor ba mthar thug pa'i 'bras bu yin par yongs su bstan to //",
    "T06TD4042E:62a-20": "dran pa'i dbang zhes bya ba ni dpyod pa'i yid la byed pa yin te de ltar de ni yid la byed pa'i don yin no //",
    "T06TD4042E:62a-21": "tshul des shes pa la sogs pa la yang sbyar bar bya'o //",
    "T06TD4042E:62a-22": "dbang du bya ba ni mya ngan las 'das pa'i dbang du byas nas bslab pa'i gzhis bsdus pa rnam par byang ba'i spyod pa yin no //",
    "T06TD4042E:62a-23": "yang dag par 'dzin du gzhug par bya ba la sogs pa ci rigs par byang dag par 'dzin du gzhug pa nas yang dag par rab tu dga' bar bya ba'i bar dang dge ba la sogs pa'i spyod pa dag kyang 'di la yod mod kyi gtso cher rnam par byang ba'i spyod pa yin no //",
    "T06TD4042E:62a-24": "gang zag gi dbang du bya ba ni gang zag khyim med pa'o //",
    "T06TD4042E:62a-25": "dbang po rtul po la sogs pa gang zag thams cad ni yang dag par dga' bar bya'o //",
    "T06TD4042E:62a-26": "'das pa dang da ltar gyi dus su yang dag par rab tu dga' bar bya ba dang /",
    "T06TD4042E:62b-0": "tshul khrims yang dag par blangs @62b pa rnams la ni da ltar gyi dus su yang dag par bstan pa dang /",
    "T06TD4042E:62b-1": "ma 'ongs pa'i dus su yang dag par 'dzin du gzhug pa dang /",
    "T06TD4042E:62b-2": "yang dag par gzengs bstod par bya ste /",
    "T06TD4042E:62b-3": "de ltar de ni dbang du bya ba'i don yin no //",
    "T06TD4042E:62b-4": "de la phan yon ni bslab pa gsum po dag gis bsgom pa yongs su rdzogs par 'gyur pa'o //",
    "T06TD4042E:62b-5": "nyes dmigs ni de ltar ma byas na mi 'gyur ba dang rab tu byung pa don dang ldan pa mi 'gyur pa'o //",
    "T06TD4042E:62b-6": "mi mthun pa'i phyogs ni tshul khrims 'chal ba dang mi shes pa dang brjed ngas pa dang nyon mongs pa dag go //",
    "T06TD4042E:62b-7": "de dag gi gnyen po ni tshul khrims la sogs pa yin par rig par bya'o //",
    "T06TD4042E:62b-8": "yang mi mthun pa'i phyogs ni kun nas nyon mongs pa'i spyod pa thams cad do //",
    "T06TD4042E:62b-9": "gnyen po ni bslab pa gsum po dag go //",
    "T06TD4042E:62b-10": "bsdus pa'i don ni bslab pa'i phan yon la gnas par gyis shig ces bya ba nas dran pa'i dbang zhes bya ba'i bar dag ste /",
    "T06TD4042E:62b-11": "de ni mdor bstan pa las bsdus pa yin no //",
    "T06TD4042E:62b-12": "rgyas pa ni de rnam par 'byed pa yin par rig par bya'o //",
    "T06TD4042E:62b-13": "de ltar de ni bsdus pa dang rgyas pa'i don yin te de las gong na yang med pa de las lhag pa yang med do //",
    "T06TD4042E:62b-14": "de la rnam par bshad pa'i chos ni gsung rab tu gtogs pa yan lag bcu gnyis po de dag las re zhig de ni mdo'i sdes bsdus pa dang lung du bstan pa'i sde yin par blta bar bya ste nges pa'i don yin pa'i phyir ro //",
    "T06TD4042E:62b-15": "kun nas slong ba ni dbang du bya ba las brjod par bya ste /",
    "T06TD4042E:62b-16": "bdag nyid thams cad du 'gro ba'i lam shes pa'i stobs ston par 'dod pas mdo sde rtsom par byed pa dang /",
    "T06TD4042E:62b-17": "yang gdul ba rnam par byang ba'i spyod pa la brtson pa zang zing la gdu zhing de la mos pa rnams bslabs pa'i phan yon la sogs pa la gnas pa la bslab pa gsum yongs su rdzogs par 'gyur pa'i phan yon yang dag par bstan par bya ba'i phyir dang /",
    "T06TD4042E:62b-18": "yang dge slong gi dngos po bzhi yang dag par bstan par bya ba'i phyir te /",
    "T06TD4042E:62b-19": "de la bslab pa'i phan yon zhes bya ba ni kha dog dang rtags dang dbyibs kyi dge slong nyid dang /",
    "T06TD4042E:62b-20": "cho ga bsrung zhing tshul 'chos pa'i dge slong nyid las 'dun pa zlog par byed pa'o //",
    "T06TD4042E:62b-21": "shes rab dam pa zhes bya ba ni grags pa dang sgra dang tshigs su bcad pa'i dge slong nyid la 'dun pa zlog par byed pa'o //",
    "T06TD4042E:63a-0": "rnam par grol ba'i snying po dang dran pa'i dbang zhes bya @63a * //",
    "T06TD4042E:63a-1": "ba des ni yang dag par sgrub pa'i dge slong nyid yang dag par 'dzin du 'jug pa ste /",
    "T06TD4042E:63a-2": "'di ltar grags pa la sogs pa 'dod pa ni so sor brtags nas thos pa 'dzin par byed kyi /",
    "T06TD4042E:63a-3": "shes rab 'phel bar mi byed pa dang /",
    "T06TD4042E:63a-4": "nyes pa sngar ma spangs pa gang yin pa de ni yang dag pa'i sgrub pas bsdus pa'i rnam par grol ba yang dag par 'dzin par byed pa'i phyir ro //",
    "T06TD4042E:63a-5": "yang dman pas chog par 'dzin pa la zhugs pa rnams gong ma bas kyang ches gong ma yang dag par 'dzin du gzhug pa'i phyir ro //",
    "T06TD4042E:63a-6": "'jig rten rgyang 'phen pa'i gsang tshig yongs su tshol zhing lhod pa rnams la ni bslab pa'i phan yon zhes gsungs so //",
    "T06TD4042E:63a-7": "tshul khrims dang ldan pa thos pa la mi ltos pa rnams la ni shes rab dam pa zhes gsungs so //",
    "T06TD4042E:63a-8": "thos pa dang bsams pa tsam gyis chog par 'dzin pa rnams la ni rnam par grol ba'i snying po zhes gsungs so //",
    "T06TD4042E:63a-9": "tshul khrims dang shes rab dang rnam par grol bas mngon pa'i nga rgyal byed pa rnams la ni dran pa'i dbang zhes bya ba gsungs te /",
    "T06TD4042E:63a-10": "de ltar rnam pa de lta bu dag gis kun nas slong ba brjod par bya'o //",
    "T06TD4042E:63a-11": "de la bsdus pa'i don ni 'dir yang dag pa'i sgrub pa dang 'bras bu yin par bstan te /",
    "T06TD4042E:63a-12": "'di lta ste /",
    "T06TD4042E:63a-13": "tshul khrims la sogs pa gsum po de tsam gyis ni bslab pa'i mthar thug pa yin no //",
    "T06TD4042E:63a-14": "de ltar gnas par gyis zhes gsungs pas ni yang dag pa'i sbyor ba rnal 'byor rnam pa bzhis bsdus pa yongs su bstan to //",
    "T06TD4042E:63a-15": "de ltar gnas pa rnams kyi bslab pa gsum zhes gsungs pas ni yang dag par sgrub pa'i 'bras bu yongs su bstan to //",
    "T06TD4042E:63a-16": "de la dad pa dang 'dun pa ni tshul khrims yang dag par blang pa'i sngon du 'gro ba yin no //",
    "T06TD4042E:63a-17": "thos pa 'dzin pa'i dus na ni brtson 'grus so //",
    "T06TD4042E:63a-18": "shes rab la sogs pa ni thabs yin no //",
    "T06TD4042E:63a-19": "de la tshig gi don ni bslab pa dang /",
    "T06TD4042E:63a-20": "rjes su brtson pa dang /",
    "T06TD4042E:63a-21": "ji ltar gdams pa bzhin sgrub pa dang /",
    "T06TD4042E:63a-22": "goms pa dang /",
    "T06TD4042E:63a-23": "sgom pa zhes bya ba ni rnam grangs so //",
    "T06TD4042E:63a-24": "sgrub pa de ni lus dang ngag dang 'tsho ba yongs su dag par kun tu sbyor ba'i mtshan nyid kyi tshul khrims kyis rab tu phye ba dang bzod pas rab tu phye ba yin pas de'i phyir bslab bzhes bya'o //",
    "T06TD4042E:63a-25": "yang zhi ba'i phyir 'gro bas bslab pa zhes bya ste /",
    "T06TD4042E:63b-0": "de ltar de lta bu dang mthun pa dag @63b ni nges pa'i tshig yin no //",
    "T06TD4042E:63b-1": "rtags dang ngo bo nyid dang las dang chos dang rgyu dang 'bras bu ni snga ma bzhin du brjod par bya'o //",
    "T06TD4042E:63b-2": "de la re zhig ngo bo nyid kyi rab tu dbye bas bslab pa'i phan yon ni tshul khrims rnam pa bdun dang bslab pa'i gzhi nyis brgya lnga bcu yongs su bstan pa yin no //",
    "T06TD4042E:63b-3": "de la khams kyi rab tu dbye bas ni 'dod pa na spyod pa so sor thar pa'i sdom pa dang /",
    "T06TD4042E:63b-4": "gzugs dang gzugs med pa na spyod pa bsam gtan gyi sdom pa dang mi ldan pa'i zag pa med pa'i sdom pa'o //",
    "T06TD4042E:63b-5": "dus kyi rab tu dbye bas ni 'das pa'i dus su yang bslab pa'i phan yon 'di lta bu kho nar gyur la ma 'ongs pa'i dus su yang 'di lta bu kho nar 'gyur pa dang /",
    "T06TD4042E:63b-6": "da ltar byung ba'i dus na yang bslab pa'i phan yon 'di lta bu kho na yin par rig par bya'o //",
    "T06TD4042E:63b-7": "de la gnas skabs kyi rab tu dbye bas ni gang zag zhugs pa yongs su ma smin pa rnams kyi bslab pa'i phan yon ni chung du'i gnas skabs yin no //",
    "T06TD4042E:63b-8": "yongs su smin pa rnams kyi ni 'bring gi gnas skabs yin no //",
    "T06TD4042E:63b-9": "yongs su smin par gyur pa rnams kyi ni chen po'i gnas skabs yin no //",
    "T06TD4042E:63b-10": "so sor brtags nas mngon par mi dga' bzhin du tshangs par spyod pa la gnas pa rnams kyi bslab pa'i phan yon ni sdug bsngal ba'i gnas skabs yin no //",
    "T06TD4042E:63b-11": "mngon par dga' ba rnams kyi ni bde ba'i gnas skabs yin no //",
    "T06TD4042E:63b-12": "mngon par dga' ba yang ma yin mngon par mi dga' ba yang ma yin pa rnams kyi bslab pa'i phan yon ni sdug bsngal yang ma yin bde ba yang ma yin ba'i gnas skabs yin no //",
    "T06TD4042E:63b-13": "bslab pa'i phan yon de dag thams cad ni dge ba'i gnas skabs yin gyi /",
    "T06TD4042E:63b-14": "mi dge ba'i gnas skabs kyang ma yin no //",
    "T06TD4042E:63b-15": "lung du ma bstan pa'i gnas skabs kyang ma yin no //",
    "T06TD4042E:63b-16": "thos pa gzung ba rnams kyi ni thos pa'i gnas skabs yin no //",
    "T06TD4042E:63b-17": "bsams pa rnams kyi ni bsams pa'i gnas skabs yin no //",
    "T06TD4042E:63b-18": "bsgoms pa rnams kyi yang bsgoms pa'i gnas skabs yin no //",
    "T06TD4042E:63b-19": "lhag pa'i sems dang lhag pa'i shes rab ma thog pa rnams kyi ni lhag pa'i tshul khrims kyi gnas skabs kho na yin no //",
    "T06TD4042E:63b-20": "de dag thob pa rnams kyi ni de dag gi gnas skabs kyang yin te /",
    "T06TD4042E:63b-21": "de ltar de lta bu dang mthun pa dag ni gnas skabs kyi rab tu dbye ba yin no //",
    "T06TD4042E:64a-0": "de la gang zag gi @64a * //",
    "T06TD4042E:64a-1": "rab tu dbye ba ni 'dir gang zag rab tu byung ba yin par dgongs so //",
    "T06TD4042E:64a-2": "de yang dbang po rtul po yang yod /",
    "T06TD4042E:64a-3": "dbang po rnon po yang yod do //",
    "T06TD4042E:64a-4": "'dod chags la sogs pa spyad pa yang yod /",
    "T06TD4042E:64a-5": "cha mnyam par spyad pa yang yod do //",
    "T06TD4042E:64a-6": "nyon mongs pa chung ba yang yod do //",
    "T06TD4042E:64a-7": "nyan thos kho na'i yin gyi rang sangs rgyas kyi yang ma yin /",
    "T06TD4042E:64a-8": "byang chub sems dpa'i yang ma yin te /",
    "T06TD4042E:64a-9": "rang sangs rgyas ni rang gis mngon par rdzogs par byang chub pa'i phyir dang /",
    "T06TD4042E:64a-10": "byang chub sems dpa' ni rnam par grol ba'i snying po 'di la gnas par mi ston pa'i phyir ro //",
    "T06TD4042E:64a-11": "yongs su mya ngan las 'da' ba'i chos can kho na'i yin te /",
    "T06TD4042E:64a-12": "zhugs pa dang ma bsgribs pa dang 'ching ba mtha' dag yod pa dang 'ching ba ma tshang ba yang yin gyi /",
    "T06TD4042E:64a-13": "'ching ba med pa'i ni ma yin no //",
    "T06TD4042E:64a-14": "mir gyur pa yin gyi /",
    "T06TD4042E:64a-15": "lhar gyur pa'i ni ma yin te /",
    "T06TD4042E:64a-16": "de ltar de ni gang zag gi rab tu dbye bas yin no //",
    "T06TD4042E:64a-17": "bslab pa'i phan yon la ji lta ba de bzhin du shes rab dam pa dang rnam par grol ba'i snying po dang dran pa'i dbang la yang rab tu dbye ba rnam pa lnga po dag ci rigs pa rig par bya'o //",
    "T06TD4042E:64a-18": "de la phan yon dang /",
    "T06TD4042E:64a-19": "yon tan dang /",
    "T06TD4042E:64a-20": "mtho ba dang /",
    "T06TD4042E:64a-21": "phun sum tshogs pa zhes bya ba ni rnam grangs so //",
    "T06TD4042E:64a-22": "phan yon bcu yang dag par gzigs nas zhes ji skad gsungs pa la chos 'di ni lus la phan 'dogs par byed pa dang bstod par 'os bas na phan yon yin no //",
    "T06TD4042E:64a-23": "yang mthun par skyes pa'i sems can rnams 'di'i rjes su 'gro bar 'gyur bas phan yon no //",
    "T06TD4042E:64a-24": "yang legs su smon par bya ba'i rjes su 'gro ba'i phyir yang phan yon no //",
    "T06TD4042E:64a-25": "rnam par dbye ba ni rnam pa bcur dbye bas rig par bya ste /",
    "T06TD4042E:64a-26": "dge 'dun bsdu ba'i phyir dang /",
    "T06TD4042E:64a-27": "dge 'dun legs par bya ba'i phyir zhes bya ba la sogs pa'o //",
    "T06TD4042E:64a-28": "de la dge slong rnams dang /",
    "T06TD4042E:64a-29": "dge slong rnams dang /",
    "T06TD4042E:64a-30": "rab tu byung ba rnams dang /",
    "T06TD4042E:64a-31": "khyim med pa rnams zhes bya ba ni rnam grangs so /",
    "T06TD4042E:64a-32": "de'i kha dog dang dbyibs dang bral ba'i phyir dang /",
    "T06TD4042E:64a-33": "bdag nyid ngan song las srung zhing ma smas par yongs su skyong bar byed pa'i phyir dge slong ngo //",
    "T06TD4042E:64a-34": "de la rnam par rab tu dbye ba ni rgyal rigs la sogs pa'i dbye ba dang /",
    "T06TD4042E:64a-35": "rigs mthon po dang /",
    "T06TD4042E:64b-0": "dma' @64b ba'i dbye ba dang /",
    "T06TD4042E:64b-1": "gsar bu dang /",
    "T06TD4042E:64b-2": "bar ma dang /",
    "T06TD4042E:64b-3": "gnas brtan gyi dbye bas rig par bya'o //",
    "T06TD4042E:64b-4": "gnas par gyis shig ces bya ba dang /",
    "T06TD4042E:64b-5": "dus yol bar gyis shig ces bya ba dang /",
    "T06TD4042E:64b-6": "sgoms shig ces bya ba dang /",
    "T06TD4042E:64b-7": "goms par gyis shig ces bya ba ni rnam grangs so //",
    "T06TD4042E:64b-8": "de'i lus ni bslab pa legs par bshad pa las gud na med do //",
    "T06TD4042E:64b-9": "nges pa'i tshig ni spyod lam sna tshogs kyi dus yol bar gnas so //",
    "T06TD4042E:64b-10": "de la rnam pa rab tu dbye ba ni spyod lam gyi dbye ba dang /",
    "T06TD4042E:64b-11": "snga drod dang gung tshigs dang phyi dro dang /",
    "T06TD4042E:64b-12": "mtshan mo gnas pas dbye bas blta bar bya'o //",
    "T06TD4042E:64b-13": "de la shes rab dang /",
    "T06TD4042E:64b-14": "ye shes dang /",
    "T06TD4042E:64b-15": "mthong ba dang /",
    "T06TD4042E:64b-16": "snang ba dang /",
    "T06TD4042E:64b-17": "mngon par rtogs pa zhes bya ba ni rnam grangs so //",
    "T06TD4042E:64b-18": "de yang rab tu dbye ba'i mtshan nyid sems las byung ba'i chos yin no //",
    "T06TD4042E:64b-19": "nges pa'i tshig ni rab tu 'byed pa'i bdag nyid yin pa'i phyir dang /",
    "T06TD4042E:64b-20": "mi shes pa'i gnyen po yin pa'i phyir shes rab po //",
    "T06TD4042E:64b-21": "yang rnam pa las shes pas na shes rab yin no ;",
    "T06TD4042E:64b-22": "/ yang mkhas pa rnams kyi mkhas pa ni nges par rab tu phye ba'i phyir shes rab po //",
    "T06TD4042E:64b-23": "de la rab tu dbye ba ni snga ma bzhin du ci rigs par sbyar bar bya'o //",
    "T06TD4042E:64b-24": "de la rnam par grol ba dang spangs pa dang mi ldan pa dang rnam par dag pa dang zad pa dang 'dod chags dang bral ba zhes bya ba la sogs pa ni rnam grangs so //",
    "T06TD4042E:64b-25": "de la ngo bo nyid ni gnas ngan len yang dag par bcom pa dang nyon mongs pa spangs pa yin no //",
    "T06TD4042E:64b-26": "nges pa'i tshig ni 'dod chags la sogs pa'i 'ching ba rnam pa sna tshogs las grol ba'i phyir rnam par grol ba'o //",
    "T06TD4042E:64b-27": "yang bcom ldan 'das kyi thub pa rnam pa gnyis kyi dngos po'i phyir gsungs pas rnam par grol ba'o //",
    "T06TD4042E:64b-28": "de la rab tu dbye ba ni dus dang sbyor ba dang /",
    "T06TD4042E:64b-29": "mi g-yo ba dang /",
    "T06TD4042E:64b-30": "mthong bas spang bar bya ba dang /",
    "T06TD4042E:64b-31": "bsgom pas spang bar bya ba dang /",
    "T06TD4042E:64b-32": "'dod pa na spyod pa dang /",
    "T06TD4042E:64b-33": "gzugs na spyod pa dang /",
    "T06TD4042E:64b-34": "gzugs med pa na spyod pa'i nyon mongs pa rnams las rnam par grol ba dang /",
    "T06TD4042E:64b-35": "de ltar de lta bu dang mthun pa snga ma lta bu dag ni rab tu dbye ba yin par rig par bya'o //",
    "T06TD4042E:64b-36": "de la dran pa dang sems kyis mi brjed pa dang mngon par brjod pa zhes bya ba ni rnam grangs so //",
    "T06TD4042E:64b-37": "de la ngo bo nyid ni sems las byung ba'i chos yin no //",
    "T06TD4042E:64b-38": "nges pa'i tshig ni chos rjes su dran pa'i phyir dran pa'o //",
    "T06TD4042E:65a-0": "yang @65a * //",
    "T06TD4042E:65a-1": "ji ltar 'dris pa'i ngos po yid la byed pa 'dis mngon par rjod par byed pa'i phyir dran pa'o //",
    "T06TD4042E:65a-2": "dran pa'i rab tu dbye ba ni sangs rgyas rjes su dran pa dang /",
    "T06TD4042E:65a-3": "chos rjes su dran pa dang /",
    "T06TD4042E:65a-4": "dge 'dun rjes su dran pa la sogs ba rjes su dran pa drug po dag yin par rig par bya'o ;",
    "T06TD4042E:65a-5": "/ de bzhin du dran pa nye bar gzhag pa'i dbye bas kyang rab tu dbye bar rig par bya'o //",
    "T06TD4042E:65a-6": "rgyas par ni snga ma bzhin du ci rigs par sbyar bar bya'o //",
    "T06TD4042E:65a-7": "de la bslab pa'i phan yon zhes bya ba'i don gang yin zhes rgol na de ni lhag pa'i tshul khrims kyi bslab pa yon tan du blta zhing gnas par yongs su ston pa'i tshig bla dags yin no //",
    "T06TD4042E:65a-8": "shes rab dam pa zhes bya ba'i don gang yin zhe na /",
    "T06TD4042E:65a-9": "de ni de las gzhan pa'i dbang po thams cad pas shes rab kyi dbang po mchog nyid du yongs su ston pa'i tshig bla dags yin no //",
    "T06TD4042E:65a-10": "rnam par grol ba'i snying po zhes bya ba'i don gang zhe na /",
    "T06TD4042E:65a-11": "de ni mthong ba dang bsgom pas spang bar bya ba'i nyon mongs pa spong ba yongs su ston pa'i tshig bla dags yin no //",
    "T06TD4042E:65a-12": "dran pa'i dbang po zhes bya ba'i don gang zhe na /",
    "T06TD4042E:65a-13": "de ni chung du dang ngan ngon tsam gyis chog mi shes par yongs ston pa'i tshig bla dags yin no //",
    "T06TD4042E:65a-14": "gang gi tshe bcom ldan 'das kyis mdo sde gzhan dag tu bslab pa gsum go rims bzhin du bstan na /",
    "T06TD4042E:65a-15": "'dir ci'i phyir lhag pa'i sems kyi bslab pa'i phan yon ma gsungs par lhag pa'i tshul khrims kyi mjug thogs su lhag pa'i shes rab bstan ce na /",
    "T06TD4042E:65a-16": "thos pa las byung ba la sogs pa'i shes rab kyi yongs su bsdus pa bstan pa 'di nyid kyis 'gyod pa med pa la sogs pa'i rim gyis ting nge 'dzin yongs bstan pas lhag pa'i sems kyi bslab pa yang yongs su bstan pa yin te /",
    "T06TD4042E:65a-17": "bcom ldan 'das kyis kyang dbang po lnga po 'di dag gi nang nas sdud par byed pa ni 'di yin //",
    "T06TD4042E:65a-18": "'dus par byed pa ni 'di yin te /",
    "T06TD4042E:65a-19": "'di lta ste /",
    "T06TD4042E:65a-20": "shes rab kyi dbang po'o //",
    "T06TD4042E:65a-21": "shes rab kyi dbang po dang ldan pa'i dge slong ni ting nge 'dzin gyi dbang po'i bar du sgom par byed de /",
    "T06TD4042E:65a-22": "de ltar na de ni 'di lta ste /",
    "T06TD4042E:65a-23": "shes rab kyi dbang pos ting nge 'dzin gyi dbang po'i bar dang yang ldan par 'gyur ro //",
    "T06TD4042E:65a-24": "zhes ji skad gsungs pa lta bu ste /",
    "T06TD4042E:65b-0": "de bas @65b na mdo sde der bcom ldan 'das kyis ting nge 'dzin 'dren pa'i rgyu gang yin pa dang nyon mongs pa spong ba 'dren pa'i rgyu gang yin pa de yongs su bstan to //",
    "T06TD4042E:65b-1": "lhag pa'i sems ni lhag pa'i shes rab kyi bslab pa kho na dang lhan cig bstan pa yin no //",
    "T06TD4042E:65b-2": "gang gi tshe bslab pa gsum gyi bsgom pa yongs su rdzogs par 'gyur ro zhes gsungs na /",
    "T06TD4042E:65b-3": "ci'i phyir lhag pa'i sems kyi bslab pa'i bsgom pa ma bstan ce na /",
    "T06TD4042E:65b-4": "'dir yang tshul snga ma kho na bzhin du blta bar bya'o //",
    "T06TD4042E:65b-5": "ci'i phyir bslab pa'i phan yon la gnas par gyis shig ces gsungs la shes rab kyi phan yon la gnas par gyis shig ces kyang ma gsungs rnam par grol ba'i phan yon la gnas par gyis shig ces kyang ma gsungs she na /",
    "T06TD4042E:65b-6": "dman pa la phan yon smos pas gdul ba rnams gya nom pa la yang phan yon 'dzin du bcug par 'gyur pa dang /",
    "T06TD4042E:65b-7": "phan yon bcu po dge 'dun bsdu ba'i phyir dang /",
    "T06TD4042E:65b-8": "dge 'dun legs par bya ba'i phyir zhes bya ba la sogs pa gsal bar yongs su bstan pa phan yon de dag la 'jug par bslab pa'i phyir ro //",
    "T06TD4042E:65b-9": "gang gi tshe rnam par grol ba ni thams cad pas bla na med pa'i chos yin no /",
    "T06TD4042E:65b-10": "ci'i phyir shes rab dam pa la gnas par gyis shig ces gsungs la rnam par grol ba dam pa la gnas par gyis shig ces ma gsungs she na /",
    "T06TD4042E:65b-11": "dman pa la dam pa smos pas gdul ba rnams gya nom pa la yang 'dzin du bcug par 'gyur pa dang /",
    "T06TD4042E:65b-12": "rnam par grol ba'i khyad par thun mong ma yin pa de yang yongs su bstan par 'gyur ba'i phyir ro //",
    "T06TD4042E:65b-13": "'dir khyad par gang yin zhe na /",
    "T06TD4042E:65b-14": "bla na med pa'i shes rab mi rtag pa gang yin pa de bas rnam par grol ba ni rtag pas snying po nyid yin pa'o //",
    "T06TD4042E:65b-15": "de la bslab pa'i phan yon la gnas pa gang zhe na /",
    "T06TD4042E:65b-16": "bslab pa'i gzhi ji ltar bcas pa dag la phan yon bcu yang dag par mthong pa'i nges pa'i tshul khrims nyid dang /",
    "T06TD4042E:65b-17": "bstan pa'i tshul khrims nyid dang /",
    "T06TD4042E:65b-18": "rtag tu byed pa nyid dang /",
    "T06TD4042E:65b-19": "rtag tu 'jug pa nyid gang yin pa de ni bslab pa'i phan yon la gnas pa yin no //",
    "T06TD4042E:65b-20": "de la dge 'dun bsdu ba'i phyir zhes bya ba la sogs pa'i tshig rnams kyi don gang zhe na /",
    "T06TD4042E:65b-21": "dge 'dun bsdu ba'i phyir zhes bya ba ni mdor bstan pa'i tshig yin no //",
    "T06TD4042E:66a-0": "dge 'dun legs par @66a * //",
    "T06TD4042E:66a-1": "bya ba'i phyir zhes bya ba ni 'dod pa'i bsod nams kyis rjes su brtson pa'i mtha' rnam par spang ba'i phyir ro //",
    "T06TD4042E:66a-2": "dge 'dun bde bar gnas par bya ba'i phyir zhes bya ba ni bdag nyid ngal ba'i rjes su brtson pa'i mtha' rnam par spang ba'i phyir ro //",
    "T06TD4042E:66a-3": "mngon par ma dad pa rnams mngon par dad par bya ba'i phyir zhes bya ba ni ma zhugs pa rnams zhugs pa'i phyir ro //",
    "T06TD4042E:66a-4": "mngon par dad pa rnams phyir zhing dad par bya ba'i phyir zhes bya ba ni zhugs pa rnams yongs su smin par bya ba'i phyir ro //",
    "T06TD4042E:66a-5": "gnod mi bkur ba'i gang zag rnams tshar gcad pa'i phyir zhes bya ba ni tshul khrims 'chal pa rnams la nan tur du bya ba'i phyir ro //",
    "T06TD4042E:66a-6": "ngo tsha shes pa rnams bde bar gnas par bya ba'i phyir zhes bya ba ni tshul khrims dang ldan pa rnams 'gyod pa med par bya ba'i phyir ro //",
    "T06TD4042E:66a-7": "tshe 'di'i zag pa rnams bsdam par bya ba'i phyir zhes bya ba ni nyon mongs pa'i kun nas dkris pa rnam par gnon pa dang rjes su mthun par bya ba'i phyir ro //",
    "T06TD4042E:66a-8": "tshe rabs phyi ma'i zag pa rnams gzhom pa'i phyir zhes bya ba ni smon nas tshangs par spyod pa la gnas pa gsal bar bya ba'i phyir dang /",
    "T06TD4042E:66a-9": "nyon mongs pa'i bag la nyal spang ba dang rjes su mthun par bya ba'i phyir ro //",
    "T06TD4042E:66a-10": "nga'i tshangs par spyod pa skye bo mang po la phan pa yangs par gyur pa lha dang mi rnams kyi bar la yang dag par rab tu bstan pa yun ring du gnas par 'gyur ba'i phyir zhes bya ba ni bstan pa'i rgyun mi 'chad par bya ba'i phyir ro //",
    "T06TD4042E:66a-11": "phan yon bcu po de dag gis mdor bsdu na phan yon gsum bsdus pa yin la gsum gyis kyang bcu bsdus pa yin te /",
    "T06TD4042E:66a-12": "dge 'dun kun nas nyon mongs pa can ma yin par gnas pa nyid dang /",
    "T06TD4042E:66a-13": "bde ba la reg par gnas pa nyid dang /",
    "T06TD4042E:66a-14": "dus yun ring du rjes su 'jug pa nyid do //",
    "T06TD4042E:66a-15": "de la rjes su srung ba rnam pa bdun gyis ni kun nas nyon mongs pa can ma yin par gnas pa nyid dang /",
    "T06TD4042E:66a-16": "bde ba la reg par gnas pa nyid yongs su bstan te ;",
    "T06TD4042E:66a-17": "rnyed pa dang bkur sti rjes su srung ba dang /",
    "T06TD4042E:66a-18": "dka' thub drag pos gdung ba rjes su srung ba dang /",
    "T06TD4042E:66a-19": "yo byad kyis phongs pa rjes su srung ba dang /",
    "T06TD4042E:66a-20": "phan tshun gnod pa rjes su srung ba dang /",
    "T06TD4042E:66a-21": "sems la 'gyod pa rjes su srung ba dang /",
    "T06TD4042E:66a-22": "nyon mongs pa'i kun nas dkris pa rjes srung ba dang /",
    "T06TD4042E:66b-0": "log @66b par smon pa rjes su srung bas so //",
    "T06TD4042E:66b-1": "tshig tha mas ni bstan pa yun ring du 'jug pa nyid yongs su bstan to //",
    "T06TD4042E:66b-2": "de la ji ltar na nges pa'i tshul khrims can yin zhe na /",
    "T06TD4042E:66b-3": "bslab pa'i gzhi mi 'bul ba'i phyir ro //",
    "T06TD4042E:66b-4": "ji ltar na brtan pa'i tshul khrims can yin zhe na /",
    "T06TD4042E:66b-5": "bslab pa'i gzhi nyams par mi byed pa'i phyir ro ;",
    "T06TD4042E:66b-6": "/ ji ltar na rtag tu byed pa yin zhe na /",
    "T06TD4042E:66b-7": "bslab pa'i gzhi 'dral bar mi byed pa'i phyir ro //",
    "T06TD4042E:66b-8": "ji ltar na rtag tu 'jug pa yin zhe na /",
    "T06TD4042E:66b-9": "ral na yang phyir gso bar byed pa'i phyir ro //",
    "T06TD4042E:66b-10": "ji ltar na bslab pa'i gzhi rnams yang dag par blangs te slob pa yin zhe na /",
    "T06TD4042E:66b-11": "bslab pa mtha' dag rjes su srung ba'i phyir ro ;",
    "T06TD4042E:66b-12": "/ de ltar nges pa'i tshul khrims can dang /",
    "T06TD4042E:66b-13": "brtan pa'i tshul khrims can de chos thos nas gcig pu dben par song ste 'di lta ste /",
    "T06TD4042E:66b-14": "lhag pa'i sems dang lhag pa'i shes rab las brtsams nas sems par byed /",
    "T06TD4042E:66b-15": "'jal bar byed /",
    "T06TD4042E:66b-16": "nye bar rtog par byed cing /",
    "T06TD4042E:66b-17": "de thos pa dang bsams pa dang bsgoms pa las byung ba'i shes rab la brtan nas rnam par grol ba la reg par byed de /",
    "T06TD4042E:66b-18": "rnam par grol ba de yang yongs su mi mnyam pa'i chos nyid yin pa'i phyir snying po zhes bya ste /",
    "T06TD4042E:66b-19": "'jig rten las 'das pa'i shes pa'i 'bras bu yin pa'i phyir ro //",
    "T06TD4042E:66b-20": "rnal 'byor pa da dran pa'i stobs kyis bdag gi tshul khrims kyi phung po yongs su rdzogs sam 'on te ma rdzogs /",
    "T06TD4042E:66b-21": "bdag gi shes rab kyi chos 'di dag shin tu legs par rtogs sam 'on te ma rtogs /",
    "T06TD4042E:66b-22": "bdag gi rnam par grol bas shin tu legs par reg gam 'on te ma reg ces de ltar dran pa'i stobs skyed pa nyid la brten nas bslab pa'i phan yon dang /",
    "T06TD4042E:66b-23": "shes rab dam pa dang rnam par grol ba'i snying por 'gyur bas de'i phyir dran pa'i dbang po yin no //",
    "T06TD4042E:66b-24": "dran pa de yang mdor bsdu na rnam pa gsum du blta bar bya ste /",
    "T06TD4042E:66b-25": "chos bstan pa la brten pa dang /",
    "T06TD4042E:66b-26": "gdams ngag la brten pa dang /",
    "T06TD4042E:66b-27": "byas pa dang ma byas pa la so sor rtog pa la brten pa'o ;",
    "T06TD4042E:66b-28": "/ de la bcom ldan 'das kyis tshul khrims ni dge bsnyen gyi tshul khrims dang /",
    "T06TD4042E:66b-29": "dge slong gi tshul khrims dang /",
    "T06TD4042E:66b-30": "bsnyen gnas pa'i tshul khrims dang /",
    "T06TD4042E:66b-31": "bsam gtan gyi tshul khrims dang /",
    "T06TD4042E:66b-32": "snyoms par 'jug pa'i tshul khrims dang /",
    "T06TD4042E:67a-0": "'phags pa dgyes pa'i tshul khrims la sogs pa @67a * //",
    "T06TD4042E:67a-1": "rnam pa du ma gsungs na /",
    "T06TD4042E:67a-2": "de la 'dir tshul khrims gang las brtsams nas bslab pa'i phan yon la gnas par gyis shig ces gsungs she na /",
    "T06TD4042E:67a-3": "gtso cher dge slong gi tshul khrims las so //",
    "T06TD4042E:67a-4": "bcom ldan 'das kyis shes rab kyang 'di lta ste /",
    "T06TD4042E:67a-5": "thos pa las byung ba dang /",
    "T06TD4042E:67a-6": "bsams pa las byung ba dang /",
    "T06TD4042E:67a-7": "bsgoms pa las byung ba la sogs pa rnam pa du ma gsungs na /",
    "T06TD4042E:67a-8": "de la 'dir shes rab gang las brtsams nas shes rab dam pa la gnas par gyis shig ces gsungs she na /",
    "T06TD4042E:67a-9": "rnam pa gsum char las so //",
    "T06TD4042E:67a-10": "bcom ldan 'das kyis rnam par grol ba yang 'jig rten pa dang /",
    "T06TD4042E:67a-11": "'jig rten las 'das pa dang /",
    "T06TD4042E:67a-12": "slob pa dang mi slob pa dang g-yo ba dang mi g-yo ba'i rnam par grol ba la sogs pa rnam pa du ma gsungs na /",
    "T06TD4042E:67a-13": "de la 'dir rnam par grol ba gang las brtsams nas rnam par grol ba'i snying po la gnas par gyis shig ces gsungs she na /",
    "T06TD4042E:67a-14": "'jig rten las 'das pa dang mi g-yo ba las so //",
    "T06TD4042E:67a-15": "bcom ldan 'das kyis dran pa yang lus dran pa nye bar gzhag pa dang tshor ba dang sems dang chos rnams la dran pa nye bar gzhag pa dang /",
    "T06TD4042E:67a-16": "byas nas yun ring du lon pa dang /",
    "T06TD4042E:67a-17": "smras nas yun ring du lon pa rjes su dran pa dang /",
    "T06TD4042E:67a-18": "de bzhin du chos bstan pa rnams dran pa dang gdams ngag rjes su dran pa dang /",
    "T06TD4042E:67a-19": "byas pa dang ma byas pa rjes su dran pa dang /",
    "T06TD4042E:67a-20": "sangs rgyas rjes su dran pa la sogs pa dran pa rnam pa du ma gsungs na /",
    "T06TD4042E:67a-21": "de la 'dir dran pa gang las brtsams nas dran pa'i dbang zhes gsungs she na /",
    "T06TD4042E:67a-22": "gtso cher byas pa dang ma byas pa la so sor rtogs pa rjes su dran pa las so //",
    "T06TD4042E:67a-23": "de la mtshams sbyar ba ni 'di na dge slong tshul khrims la brten nas thos pa 'dzin par byed cing de yang tshul khrims bzhin du yid la byed do //",
    "T06TD4042E:67a-24": "tshul khrims dang ldan pa de la ni 'gyod pa med par 'gyur te /",
    "T06TD4042E:67a-25": "'gyod pa med pa la sogs pa'i rim gyis thabs kyis yongs su bsdus pa'i shes rab kyis tshul bzhin yid la byed pa la ting nge 'dzin skye bar 'gyur te de ltar de dag ni lhag pa'i sems yongs su 'grub pa yin no //",
    "T06TD4042E:67a-26": "yongs su rdzogs pa'i mtshams sbyar ba ni 'di yin te /",
    "T06TD4042E:67b-0": "gong nas gong du yongs su rdzogs par 'gyur ba'i phyir bslab pa'i phan yon ni shes rab dam pa'i phyir yin la shes @67b rab dam pa ni rnam par grol ba'i snying po'i phyir yin pa'o //",
    "T06TD4042E:67b-1": "ji ltar bslab pa'i phan yon yin pa nas rnam par grol ba'i snying po'i bar du yin zhe na /",
    "T06TD4042E:67b-2": "smras pa /",
    "T06TD4042E:67b-3": "dran pa'i dbang gis so zhes bya ba de ni bsgrub pa'i mtshams sbyar ba yin no //",
    "T06TD4042E:67b-4": "de ltar gnas pa'i bslab pa gsum po de dag bsgom pa yongs su rdzogs par 'gyur ro zhes bya ba de yang bsgrub pa'i mtshams sbyar ba yin no //",
    "T06TD4042E:67b-5": "nyan thos rnams la bya ba dang bya ba ma yin pa'i bsgrub pa rjes su ston par mdzad par ston pa'o //",
    "T06TD4042E:67b-6": "yang skye bo mang po'i sdug bsngal nye bar zhi bar bya ba'i phyir ston par mdzad pas ston pa'o //",
    "T06TD4042E:67b-7": "yang mu stegs can ro dang 'dra bar nub par bya ba'i phyir 'di shar bas ston pa'o //",
    "T06TD4042E:67b-8": "de las gzhan las nyan cing rjes su sgrogs par byed pas nyan thos rnams so //",
    "T06TD4042E:67b-9": "ci'i phyir nyan thos rnams kho na las brtsams she na /",
    "T06TD4042E:67b-10": "'di ltar nyan thos rnams ni bcom ldan 'das kyi sras su gyur pa yin pas bslab pa rnams las brtsams nas so //",
    "T06TD4042E:67b-11": "de la chos ni ming dang tshig dang yi ge'i tshogs rnams zhes bya ba yin par blta bar bya'o //",
    "T06TD4042E:67b-12": "de la bslab pa'i gzhi ni 'di lta ste ltung ba sde lnga bstan pa yin no //",
    "T06TD4042E:67b-13": "de la rjes su thugs brtse ba ni yun ring po nas sems can rnams la byams pa la sogs pa tshad med pas gnas pa'i phyir ro //",
    "T06TD4042E:67b-14": "thugs rje dang ldan pa ni sdug bsngal gyi chos mang po rnams se la bar mdzad pa'i phyir ro //",
    "T06TD4042E:67b-15": "don du bzhed pa ni bde ba'i chos mang po sgrub pa'i phyir ro //",
    "T06TD4042E:67b-16": "phan par bzhed pa ni dge ba'i chos rnam pa du ma nye bar sgrub pa'i phyir ro //",
    "T06TD4042E:67b-17": "thugs rje bar mdzad pa ni zhes bya ba ni sdig pa mi dge ba'i chos rnam pa du ma sel bar mdzad pa'i phyir ro //",
    "T06TD4042E:67b-18": "de la tshangs par spyod pa skye bo mang po la phan pa zhes bya ba ni rgyal rigs la sogs pa'i rigs dang rus rnams kyi phyir ro //",
    "T06TD4042E:67b-19": "yangs par gyur pa zhes bya ba ni sems can gyi rigs de dag nyid gong du 'phel bar 'gyur ba las brtsams nas so //",
    "T06TD4042E:67b-20": "lha dang mi rnams kyi bar la zhes bya ba ni de dag nyid la mthu yod pa'i phyir yin gyi bcom ldan 'das kyi thugs rje nyi tshe bar 'gyur ba ni ma yin no //",
    "T06TD4042E:67b-21": "yang dag par rab tu bstan pa zhes bya ba ni ji lta ba bzhin du yod pa nyid dang /",
    "T06TD4042E:67b-22": "ji snyed yod pa nyid kyis so //",
    "T06TD4042E:68a-0": "de la chos ston zhes bya ba ni gsung rab tu gtogs pa yan @68a * //",
    "T06TD4042E:68a-1": "lag bcu gnyis so //",
    "T06TD4042E:68a-2": "bzung zhing kun chub par byas nas bcang bar bya /",
    "T06TD4042E:68a-3": "man ngag tu bya zhes bya ba ni tshig dang dben par song nas so //",
    "T06TD4042E:68a-4": "nges par brtag par bya zhes bya ba ni chos so //",
    "T06TD4042E:68a-5": "'di ni khyed la phan pa'i phyir zhes bya ba ni lhag pa'i tshul khrims kyi dbang du byas pa gang yin pa'o ;",
    "T06TD4042E:68a-6": "/'di ni bde ba'i phyir zhes bya ba ni mya ngan dang mi dga' ba rang la rag lus pa'i spyod pa'o //",
    "T06TD4042E:68a-7": "'di ni phan pa dang bde ba'i phyir zhes bya ba ni 'dod chags dang bral ba rnams kyi lhag pa'i sems dang lhag pa'i shes rab kyi spyod pa'o //",
    "T06TD4042E:68a-8": "de yang dge ba'i phyir ni phan pa yin la phan 'dogs phyir ni bde ba yin no //",
    "T06TD4042E:68a-9": "yang 'di ni phan pa'i phyir zhes bya ba ni gang du bcom ldan 'das kyis sbyangs pa'i yon tan rnams bsngags pa'o //",
    "T06TD4042E:68a-10": "'di ni bde ba'i phyir zhes bya ba ni gang du ro brgya dang ldan pa'i zas dang gos 'bum ri ba rjes su gnang bar mdzad pa'o //",
    "T06TD4042E:68a-11": "'di ni phan pa dang bde ba'i phyir zhes bya ba ni gang la bslab pa gsum bcas pa'o //",
    "T06TD4042E:68a-12": "de bzhin gshegs pas de dang der chos de dag shes rab kyis legs par rtogs pa yin zhes bya ba ni phan pa'i phyir dang bde ba'i phyir gang dag yin pa dang /",
    "T06TD4042E:68a-13": "lhag pa'i tshul khrims kyi bslab pa'i dbang du byas nas lhag pa'i sems dang lhag pa'i shes rab gang yin pa'o //",
    "T06TD4042E:68a-14": "des rgyu gnyis kyis na legs par rtogs pa yin te /",
    "T06TD4042E:68a-15": "yun ring po nas goms pa dang phyin ci ma log par rtogs pas so //",
    "T06TD4042E:68a-16": "de dang der rnam par grol bas shin tu legs par reg ces bya ba ni lhag pa'i sems dang lhag pa'i shes rab las brtsams nas so //",
    "T06TD4042E:68a-17": "de la rgyu gnyis kyis ni shin tu legs par reg pa yin te /",
    "T06TD4042E:68a-18": "mthar thug par 'gro ba dang /",
    "T06TD4042E:68a-19": "phyir mi ldog pa'i chos nyid kyis yongs su mi nyams pa'i chos nyid yin pa'i phyir ro //",
    "T06TD4042E:68a-20": "bdag gi tshul khrims kyi phung po yongs su ma rdzogs zhes bya ba ni tshul khrims de nyid la phyogs gcig byed pa'i phyir ram /",
    "T06TD4042E:68a-21": "des tshul khrims la brten nas mnyam par gzhag pa'i sa pa'i tshul khrims dag yongs su rdzogs par ma gyur pa'o //",
    "T06TD4042E:68a-22": "bdag gis chos 'di dag shin tu legs par ma rtogs zhes bya ba ni mtshan nyid rnam pa gnyis kyis te snga ma bzhin no //",
    "T06TD4042E:68b-0": "shin tu legs par ma reg ces bya ba ni rnam pa gnyis @68b kyis te snga ma bzhin no //",
    "T06TD4042E:68b-1": "de ltar na ngas smras pa gang yin pa de so sor bshad pa yin no zhes gang gsungs pa ni de ltar mdor bstan pa rnam par dbye ba'i mjug bsdu ba yin par rig par bya'o //",
    "T06TD4042E:68b-2": "gzhan yang mdo sde rnam par bshad pa ni rnam pa drug po 'di dag gis sbyar bar bya ste /",
    "T06TD4042E:68b-3": "dngos po yongs su shes pa dang /",
    "T06TD4042E:68b-4": "nyes par spyad pa dang /",
    "T06TD4042E:68b-5": "nyon mongs pa dang /",
    "T06TD4042E:68b-6": "nye ba'i nyon mongs pa spang ba dang /",
    "T06TD4042E:68b-7": "legs par spyad pa yang dag par blang ba dang /",
    "T06TD4042E:68b-8": "nad la sogs pa'i rnam pa dag gis shes pa dang /",
    "T06TD4042E:68b-9": "yongs su shes pa rab tu rtogs pa dang /",
    "T06TD4042E:68b-10": "de'i 'bras bu dang /",
    "T06TD4042E:68b-11": "bdag nyid dang /",
    "T06TD4042E:68b-12": "gzhan dag gis de'i 'bras bu rtogs pa ste /",
    "T06TD4042E:68b-13": "de ltar rnam pa de dag dang /",
    "T06TD4042E:68b-14": "sngar ji ltar rnam pa gzhag pa dag gis mdo sde rnam par bshad pa sbyar bar bya'o //",
    "T06TD4042E:68b-15": "de la dngos po ni 'di lta ste /",
    "T06TD4042E:68b-16": "phung po rnams dang /",
    "T06TD4042E:68b-17": "khams rnams dang /",
    "T06TD4042E:68b-18": "skye mched rnams dang /",
    "T06TD4042E:68b-19": "rten cing 'brel bar 'byung ba dang /",
    "T06TD4042E:68b-20": "dran pa nye bar gzhag pa rnams dang ;",
    "T06TD4042E:68b-21": "/ yang dag par spong ba rnams dang /",
    "T06TD4042E:68b-22": "de la sogs pa'o //",
    "T06TD4042E:68b-23": "de'i 'bras bu ni 'di lta ste /",
    "T06TD4042E:68b-24": "skyo ba dang /",
    "T06TD4042E:68b-25": "'dod chags dang bral ba dang /",
    "T06TD4042E:68b-26": "rnam par grol ba dang /",
    "T06TD4042E:68b-27": "yongs su grol ba'o //",
    "T06TD4042E:68b-28": "de la bdag nyid dang gzhan dag gis de'i 'bras bu rtogs pa ni bdag gi skye ba zad do zhes bya ba la sogs pa ste de ni rnam par bshad pa bsdu ba zhes bya'o //",
    "T06TD4042E:68b-29": "rnal 'byor spyod pa'i sa las rnam par bshad pa bsdu ba rdzogs te /",
    "T06TD4042E:68b-30": "rnal 'byor spyod pa'i sa thams cad rdzogs so /",
    "T06TD4042E:68b-32": "// / rnal 'byor spyod pa'i sa 'di ni 'phags pa thogs med bdag dang gzhan gyi grub pa'i mtha' rgya mtsho'i pha rol tu byon pa chos kyi rgyun gyi ting nge 'dzin byang bar brnyes pa 'phags pa mi pham pa'i zhabs kyi pad ma rnyog pa med pa'i ze'u'i 'bru spyi bos len par mdzad pa ste /",
    "T06TD4042E:68b-33": "rnal 'byor pa bdag dang gzhan gyi don sgrub par byed pa bla na med pa'i byang chub kyi phyir go cha chen po bgos pa rnams kyis dang du blang bar bya'o /",
    "T06TD4042E:68b-36": "// / rgya gar gyi mkhan po pra dzny'a wa rma dang /",
    "T06TD4042E:68b-37": "su rendra bo dhi dang /",
    "T06TD4042E:68b-38": "zhu chen gyi lo ts'a ba ban de ye shes sdes zhus te gtan pa phab pa /",
    "T06TD4042E:68b-39": "'di la shlo ka lnga brgya bdun cu rtsa lnga yod do / spyir sha lo ka bzhi khri lnga stong yod do //",
    "T06TD4042E:68b-40": "bam po ni brgya dang lnga bcu yod do /"
}