{
    "T11D4203:1b-0": "@1b # // rgya gar skad du /",
    "T11D4203:1b-1": "pra m'a na sa mu tstsha ya n'a ma pra ka ra na /",
    "T11D4203:1b-2": "bod skad du /",
    "T11D4203:1b-3": "tshad ma kun las btus pa zhes bya ba'i rab tu byed pa /",
    "T11D4203:1b-4": "sangs rgyas la phyag 'tshal lo //",
    "T11D4203:1b-5": "[dd] tshad mar gyur pa 'gro la phan bzhed pa //",
    "T11D4203:1b-6": "ston pa bde gshegs skyob la phyag 'tshal nas //",
    "T11D4203:1b-7": "tshad ma bsgrub phyir rang gi gzhung kun las //",
    "T11D4203:1b-8": "btus te sna tshogs 'thor rnams 'dir gcig bya //",
    "T11D4203:1b-9": "mngon sum dang ni rjes su dpag / tshad ma'o mtshan nyid gnyis gzhal bya //",
    "T11D4203:1b-10": "de la rab sbyor phyir tshad ma //",
    "T11D4203:1b-11": "gzhan ni yod pa ma yin no //",
    "T11D4203:1b-12": "yang yang shes pa'ang ma yin te //",
    "T11D4203:1b-13": "thug pa med 'gyur dran sogs bzhin //",
    "T11D4203:1b-14": "ming dang rus sogs su sbyor pa'i //",
    "T11D4203:1b-15": "rtog pa dang bral mngon sum mo //",
    "T11D4203:1b-16": "thun mong min pa'i rgyu yi phyir //",
    "T11D4203:1b-17": "de yi tha snyad dbang pos byas //",
    "T11D4203:1b-18": "der don du mas bskyed pa'i phyir //",
    "T11D4203:1b-19": "rang don spyi yi spyod yul can //",
    "T11D4203:1b-20": "du ma'i ngo bo'i chos can ni //",
    "T11D4203:1b-21": "dbang po las rtogs srid ma yin //",
    "T11D4203:1b-22": "rang rang rig bya tha snyad kyis //",
    "T11D4203:1b-23": "bstan min ngo bo dbang po'i yul //",
    "T11D4203:2a-0": "@2a # // yid kyang don dang chags la sogs //",
    "T11D4203:2a-1": "rang rig rtog pa med pa yin //",
    "T11D4203:2a-2": "rnal 'byor rnams kyi bla mas bstan //",
    "T11D4203:2a-3": "ma 'dres pa yi don tsam mthong //",
    "T11D4203:2a-4": "rtag pa'ang rang rig nyid du 'dod //",
    "T11D4203:2a-5": "don la ma yin de rtog phyir //",
    "T11D4203:2a-6": "'khrul dang kun rdzob shes pa dang //",
    "T11D4203:2a-7": "rjes dpag rjes su dpag las byung //",
    "T11D4203:2a-8": "dran dang mngon 'dod ces bya ba'o //",
    "T11D4203:2a-9": "mngon sum ltar snang rab rib bcas //",
    "T11D4203:2a-10": "bya dang bcas par rtogs pa'i phyir //",
    "T11D4203:2a-11": "'bras bu nyid yin 'jal byed la //",
    "T11D4203:2a-12": "tshad ma nyid du 'dogs pa ste //",
    "T11D4203:2a-13": "dbye ba med pa'ang ma yin no //",
    "T11D4203:2a-14": "yang na rang rig 'bras bu ste //",
    "T11D4203:2a-15": "de yi ngo bo las don nges //",
    "T11D4203:2a-16": "yul gyi snang ba nyid de 'di'i //",
    "T11D4203:2a-17": "tshad ma de yis 'jal bar byed //",
    "T11D4203:2a-18": "smras pa /",
    "T11D4203:2a-19": "gang tshe snang ba de gzhal bya //",
    "T11D4203:2a-20": "tshad ma dang ni de'i 'bras bu //",
    "T11D4203:2a-21": "'dzin dang rnam rig de yi phyir //",
    "T11D4203:2a-22": "de gsum tha dad du ma byas //",
    "T11D4203:2a-23": "yul shes pa dang de shes pa'i //",
    "T11D4203:2a-24": "dbye pas blo yi tshul gnyis nyid //",
    "T11D4203:2a-25": "dus phyis dran pa las kyang ste //",
    "T11D4203:2a-26": "tshul gnyis dang ni rang rig grub //",
    "T11D4203:2a-27": "ma myong bar 'di med phyir ro //",
    "T11D4203:2a-28": "shes pa gzhan gyis nyams myong na //",
    "T11D4203:2a-29": "thug med de la 'ang dran pa ste //",
    "T11D4203:2a-30": "de bzhin yul gzhan la 'pho ba //",
    "T11D4203:2a-31": "med 'gyur de yang mthong phyir ro //",
    "T11D4203:2b-0": "@2b rtsod sgrub slob dpon gyi ma yin //",
    "T11D4203:2b-1": "nges par snying po med par dgongs //",
    "T11D4203:2b-2": "gzhan du cha shas su gsung 'gyur //",
    "T11D4203:2b-3": "des na kho bos brtag par bya //",
    "T11D4203:2b-4": "don de las skyes rnam par shes //",
    "T11D4203:2b-5": "mngon sum yin zhes bya ba 'dir //",
    "T11D4203:2b-6": "don de zhes pas kun brjod na //",
    "T11D4203:2b-7": "gang de de 'ba' zhig las min //",
    "T11D4203:2b-8": "dmigs pa'o zhe na dran sogs kyi //",
    "T11D4203:2b-9": "shes pa'ang gzhan la ltos ma yin //",
    "T11D4203:2b-10": "yang smras pa /",
    "T11D4203:2b-11": "ji ltar snang ba de yod min //",
    "T11D4203:2b-12": "de yi phyir na don dam du //",
    "T11D4203:2b-13": "lnga po bsags la dmigs pa'i phyir //",
    "T11D4203:2b-14": "de la tha snyad du ma byas //",
    "T11D4203:2b-15": "bar skabs kyi tshigs bcad do //",
    "T11D4203:2b-16": "don gyi tshul gyis dben pa yang //",
    "T11D4203:2b-17": "brjod bya ma yin yul 'di'i yang //",
    "T11D4203:2b-18": "spyi yi tshul gyis bstan par bya //",
    "T11D4203:2b-19": "des na tha snyad du mi bya //",
    "T11D4203:2b-20": "rigs pa can rnams dpang po dang don phrad pa",
    "T11D4203:2b-21": "las skyes pa'i shes pa tha snyad du bya ba",
    "T11D4203:2b-22": "ma yin pa 'khrul pa med pa zhen pa'i bdag",
    "T11D4203:2b-23": "nyid ni mngon sum mo zhes zer ro //",
    "T11D4203:2b-24": "de yang rigs pa ma yin te //",
    "T11D4203:2b-25": "dbang don las byung blo la ni //",
    "T11D4203:2b-26": "tha snyad la sogs srid ma yin //",
    "T11D4203:2b-27": "bar dang bcas pa 'dzin pa dang //",
    "T11D4203:2b-28": "shes pa lhag pa'ang thob mi 'gyur //",
    "T11D4203:2b-29": "dbang po rten las phyir mi 'pho //",
    "T11D4203:2b-30": "yul la 'dzin par nus ma yin //",
    "T11D4203:2b-31": "bde sogs gzhal bya min pa'am //",
    "T11D4203:2b-32": "dbang po gzhan yod yid dbang po //",
    "T11D4203:2b-33": "bkag pa med phyir thob ce na //",
    "T11D4203:2b-34": "dbang po gzhan gyi sgra don med //",
    "T11D4203:2b-35": "nges pa'i don la 'bras bu med //",
    "T11D4203:2b-36": "shes pa yi yang mtshan nyid las //",
    "T11D4203:2b-37": "don gzhan 'bras bur smra bar 'gyur //",
    "T11D4203:2b-38": "khyad par la min tha dad phyir //",
    "T11D4203:2b-39": "de la yod min gnyis zhe na //",
    "T11D4203:2b-40": "ma yin khyad par bya la 'ang 'gyur //",
    "T11D4203:2b-41": "ma rtogs la sogs kun la min //",
    "T11D4203:2b-42": "ldog pa med phyir 'bras bu min //",
    "T11D4203:2b-43": "bye brag pa rnams ni bdag dang dbang po dang",
    "T11D4203:2b-44": "yid dang don du phrad pa las gang grub pa",
    "T11D4203:2b-45": "de gzhan yin no zhes so //",
    "T11D4203:2b-46": "spyi dang khyad par la ltos pa dang /",
    "T11D4203:2b-47": "rdzas dang yon tan dang las la ltos pa ni mngon sum mo zhes sbyar bar mi bya ste //",
    "T11D4203:2b-48": "yul la lta ba'i don can phyir //",
    "T11D4203:2b-49": "khyad par rnams dang sbyar mi bya //",
    "T11D4203:3a-0": "gcig min @3a * //",
    "T11D4203:3a-1": "gzugs sogs kyang gcig 'gyur //",
    "T11D4203:3a-2": "mthong na dbang po la de min //",
    "T11D4203:3a-3": "dbang gzhan don med 'gyur phyir ro //",
    "T11D4203:3a-4": "rang yul tha dad kyang 'dzin nub //",
    "T11D4203:3a-5": "dbang po kun gyis 'dzin par 'gyur //",
    "T11D4203:3a-6": "rdzas sogs la min de lta na //",
    "T11D4203:3a-7": "med phyir gzhan gyi spyod yul min //",
    "T11D4203:3a-8": "yul mtshungs nyid du 'dod ce na //",
    "T11D4203:3a-9": "mi 'dod pa la'ang thal bar 'gyur //",
    "T11D4203:3a-10": "ma nges de ni gzhan du brjod //",
    "T11D4203:3a-11": "thams cad bsgrub byar brjod ma yin //",
    "T11D4203:3a-12": "dbang po tha dad med kyang blo //",
    "T11D4203:3a-13": "tha dad phyir ni tha dad na //",
    "T11D4203:3a-14": "gzhan du tha dad med gang las //",
    "T11D4203:3a-15": "ser skya pa rnams ni rna ba la sogs pa'i 'jug pa mngon sum du 'dod do //",
    "T11D4203:3a-16": "thug pa med pa'am dbang gcig 'gyur //",
    "T11D4203:3a-17": "gnyis bzung gsum gyi yul ma yin //",
    "T11D4203:3a-18": "yul gcig nyid thob dbyer med 'gyur //",
    "T11D4203:3a-19": "de las rang bzhin 'dzin ma yin //",
    "T11D4203:3a-20": "don gyi bye brag 'dzin mi 'gyur //",
    "T11D4203:3a-21": "'dzin na'ang yid bzhin rnam rtog 'gyur //",
    "T11D4203:3a-22": "gnas skabs der 'gyur snying stobs sogs //",
    "T11D4203:3a-23": "ma yin gzhan ma yin pa'i phyir //",
    "T11D4203:3a-24": "gzhan min zhe na 'bras min pa'am //",
    "T11D4203:3a-25": "gzhan nyid min na gzung bya min //",
    "T11D4203:3a-26": "sna tshogs rnam 'gyur don mtshungs 'gyur //",
    "T11D4203:3a-27": "du mar 'dzin phyir grangs can gyi //",
    "T11D4203:3a-28": "bye brag kha cig mi 'dod do //",
    "T11D4203:3a-29": "re re'i ngo bor thams cad na //",
    "T11D4203:3a-30": "gtso bo rdul phran so sor yod //",
    "T11D4203:3a-31": "rab tu sbyor ba'i byed brag las //",
    "T11D4203:3a-32": "'bras bu'i ngo bor mtshon par byed //",
    "T11D4203:3a-33": "rdul phran rang bzhin gsum nyid na //",
    "T11D4203:3a-34": "'bras bu gcig par gang gis rtogs //",
    "T11D4203:3a-35": "rigs mi mthun par sbyar na yang //",
    "T11D4203:3a-36": "yongs su 'gyur bar mi 'dod do //",
    "T11D4203:3a-37": "ngo bo gnyis nyid mi 'dod na //",
    "T11D4203:3a-38": "'bras bu ngo bo gcig nyid thob //",
    "T11D4203:3a-39": "don gyi rang bzhin du ma la //",
    "T11D4203:3a-40": "dbang po'i yul ni khyad par can //",
    "T11D4203:3a-41": "de'i phyir grangs can lugs dor te //",
    "T11D4203:3a-42": "re re'i ngo bo nyid mchog yin //",
    "T11D4203:3a-43": "yul gcig ma yin 'jug pa ste //",
    "T11D4203:3a-44": "tshad mar brjod pa ma yin no //",
    "T11D4203:3a-45": "dran pa ma yin ma myong phyir //",
    "T11D4203:3a-46": "gnyis ka cig car 'byung zhe na //",
    "T11D4203:3a-47": "de ni tshad min gzhan lta la //",
    "T11D4203:3a-48": "nyams pa'am yang na dran pa yin //",
    "T11D4203:3a-49": "dran pa lhag par brjod phyir na //",
    "T11D4203:3b-0": "rnam @3b gsal dbang gzhan don med 'gyur //",
    "T11D4203:3b-1": "spyod pa pa rnams ni yod pa dang yang dag",
    "T11D4203:3b-2": "par sbyar nas skyes bu'i dbang po'i blo skyes pa",
    "T11D4203:3b-3": "de ni mngon sum mo zhes zer ro //",
    "T11D4203:3b-4": "de la /",
    "T11D4203:3b-5": "yod ba'i gsal bya med pa ste //",
    "T11D4203:3b-6": "sbyor zhes bya las de rtogs 'gyur //",
    "T11D4203:3b-7": "yang dag sbyor ba nges par ni //",
    "T11D4203:3b-8": "yod nyid la ni bstan ce na //",
    "T11D4203:3b-9": "ci ste zla ba bstan phyir yin //",
    "T11D4203:3b-10": "dbang po'i khyad par can brjod kyis //",
    "T11D4203:3b-11": "yod tsam ldan pas mi rtogs pa //",
    "T11D4203:3b-12": "ma yin gang zhig sgrub par byed //",
    "T11D4203:3b-13": "ci ste dbang po gang zhig la //",
    "T11D4203:3b-14": "thim dang shis par 'dod ce na //",
    "T11D4203:3b-15": "de thim pa de gzhan las kyang //",
    "T11D4203:3b-16": "shes pa mig sman sogs pa'ang yod //",
    "T11D4203:3b-17": "grags la de ltar brtag grang na //",
    "T11D4203:3b-18": "sgra de dbang po'i yul la min //",
    "T11D4203:3b-19": "kun tu don dang phrad grang na //",
    "T11D4203:3b-20": "gzugs sgra bar du chod pa dang //",
    "T11D4203:3b-21": "chen po'ang 'dzin par mthong bas na //",
    "T11D4203:3b-22": "bar ma chad la de gnod byed //",
    "T11D4203:3b-23": "blo yi rgyu yi tshogs pa dag //",
    "T11D4203:3b-24": "brjod pa bor nas tshad ma gang //",
    "T11D4203:3b-25": "mtshang ma ji ltar don yin pa'am //",
    "T11D4203:3b-26": "blo yi skye ba zhes ci bsnan //",
    "T11D4203:3b-27": "don dang dbang po yid skyes bu //",
    "T11D4203:3b-28": "sbyor dang 'du byed pa las gzhan //",
    "T11D4203:3b-29": "mngon sum gyi blo skyed pa yi //",
    "T11D4203:3b-30": "tshogs pa brjod pa de ci ltar //",
    "T11D4203:3b-31": "ba lang nyid sogs sbyor las don //",
    "T11D4203:3b-32": "ba lang la sogs su 'jal byed //",
    "T11D4203:3b-33": "don dang yang dag 'brel pa la //",
    "T11D4203:3b-34": "dbang po'i blo ni nus yod min //",
    "T11D4203:3b-35": "rig byar rang nyid bstan med pas //",
    "T11D4203:3b-36": "gzugs don dbang po'i spyod yul lo //",
    "T11D4203:3b-37": "don min shes pa'ang rnam kun tu //",
    "T11D4203:3b-38": "mngon sum blo rung gnas par 'gyur //",
    "T11D4203:3b-39": "ci ste blo yi skye ba 'dod //",
    "T11D4203:3b-40": "don gzhan 'bras bur smra ba na //",
    "T11D4203:3b-41": "don gzhan thob par 'gyur ma yin //",
    "T11D4203:3b-42": "don gyi blo shar 'bras min na //",
    "T11D4203:3b-43": "de las gzhan 'bras med pas so //",
    "T11D4203:3b-44": "blo yi skye ba gzhan yin na //",
    "T11D4203:3b-45": "'phro 'du rang gi rgyu las te //",
    "T11D4203:3b-46": "tshad ma'i 'phrod pa 'du ba las //",
    "T11D4203:3b-47": "ci ste gzhan min de don med //",
    "T11D4203:3b-48": "skyes bu rnam par 'gyur nas blo //",
    "T11D4203:3b-49": "skyed na mi rtag pa ru 'gyur //",
    "T11D4203:3b-50": "ci ste bdag de mi 'gyur na //",
    "T11D4203:3b-51": "de la tshad ma zhes mi sbyar //",
    "T11D4203:4a-0": "tshad ma kun las btus pa las mngon sum @4a * //",
    "T11D4203:4a-1": "gyi le'u ste dang po'o /",
    "T11D4203:4a-3": "// / rjes dpag rnam gnyis rang don ni //",
    "T11D4203:4a-4": "tshul gsum rtags las don mthong ba'o //",
    "T11D4203:4a-5": "'bras bu sngar bzhin yul dang ni //",
    "T11D4203:4a-6": "ngo bo mtshungs min de gnyis kyi //",
    "T11D4203:4a-7": "rang gi mtshan nyid bstan bya min //",
    "T11D4203:4a-8": "gzung tha dad phyir de las gzhan //",
    "T11D4203:4a-9": "mthong sogs nyid sgo nas bstan to //",
    "T11D4203:4a-10": "rang gi ngo bo brjod pa min //",
    "T11D4203:4a-11": "ming las shes phyir rnam pa gzhan //",
    "T11D4203:4a-12": "bstan bya yid kyi rnam pa gnyis //",
    "T11D4203:4a-13": "spyi ma yin la'ang mthong ba'i phyir //",
    "T11D4203:4a-14": "de min mtshon bya spyi yin phyir //",
    "T11D4203:4a-15": "yid ches tshig gi sgrub byed kyis //",
    "T11D4203:4a-16": "de las gzhan la 'gegs phar byed //",
    "T11D4203:4a-17": "tha mi dad du grub ce na //",
    "T11D4203:4a-18": "ma yin tha dad kyang srid phyir //",
    "T11D4203:4a-19": "yid ches tshig kyang mi slu bar //",
    "T11D4203:4a-20": "mtshungs phyir rjes su dpag pa nyid //",
    "T11D4203:4a-21": "rjes dpag bya dang de mthun la //",
    "T11D4203:4a-22": "yod dang med nyid la med pa'o //",
    "T11D4203:4a-23": "'di ru shes pa'ang thob pa nyid //",
    "T11D4203:4a-24": "shes byed skabs kyi dbang byas phyir //",
    "T11D4203:4a-25": "tshul re re dang gnyis gnyis pa //",
    "T11D4203:4a-26": "rtags don min par don gyis byas //",
    "T11D4203:4a-27": "sgra rtag byas pa'i phyir lus can //",
    "T11D4203:4a-28": "phyir dang gzhal bya min phyir ro //",
    "T11D4203:4a-29": "lus can min phyir mnyan bya'i phyir //",
    "T11D4203:4a-30": "mig gis gzung bya phyir mi rtag //",
    "T11D4203:4a-31": "kha cig gtan tshigs mi 'khrul bas //",
    "T11D4203:4a-32": "chos gzhan dpag par bya bar 'dod //",
    "T11D4203:4a-33": "chos dang chos can dag grub phyir //",
    "T11D4203:4a-34": "'brel pa dpag byar kha cig 'dod //",
    "T11D4203:4a-35": "chos la gtan tshigs grub na ni //",
    "T11D4203:4a-36": "de yis de las gzhan ci dpag //",
    "T11D4203:4a-37": "de ltar chos can de nyid la //",
    "T11D4203:4a-38": "dpag bya ci yi phyir mi 'dod //",
    "T11D4203:4a-39": "'brel pa'ang gnyis yod ma yin na //",
    "T11D4203:4a-40": "de bzhin drug pa'i sgra ru 'gyur //",
    "T11D4203:4a-41": "brjod par mi bya don smos phyir //",
    "T11D4203:4a-42": "gtan tshigs 'di dang 'brel pa yin //",
    "T11D4203:4a-43": "rtags kyi 'khrul pa med pa ni //",
    "T11D4203:4a-44": "chos la gzhan du ston par byed //",
    "T11D4203:4a-45": "der grub de dang ldan ba yi //",
    "T11D4203:4a-46": "chos can go bar byed pa yin //",
    "T11D4203:4a-47": "rtags kyi rjes su bstan bya ba'i //",
    "T11D4203:4a-48": "chos la dpyad pa gzhan yang 'jug / chos don du ma gtan tshigs kyis //",
    "T11D4203:4a-49": "rnam pa thams cad du rtogs min //",
    "T11D4203:4a-50": "gang dang 'brel pa yongs bcad nas //",
    "T11D4203:4b-0": "chos gzhan dang bral @4b thob par byed //",
    "T11D4203:4b-1": "yon tan dri dang dri bsung sogs //",
    "T11D4203:4b-2": "de yi bye brag gi rim pas //",
    "T11D4203:4b-3": "rdzas min la sogs rnam bcad nas //",
    "T11D4203:4b-4": "autpala la sogs re re rtogs //",
    "T11D4203:4b-5": "gal te mthong ba bzhin gtan tshigs //",
    "T11D4203:4b-6": "sgrub pa'i sgo nas 'jug na ni //",
    "T11D4203:4b-7": "thams cad rtogs par mi 'gyur ba'am //",
    "T11D4203:4b-8": "yang na thams cad rtogs par 'gyur //",
    "T11D4203:4b-9": "gal te spyi las yin grang na //",
    "T11D4203:4b-10": "de ni de las gzhan du 'gyur //",
    "T11D4203:4b-11": "rten rnams ma mthong ba yi phyir //",
    "T11D4203:4b-12": "tha dad min gcig mthong mi 'gyur //",
    "T11D4203:4b-13": "cha shas 'di lta bu'i tshul nas //",
    "T11D4203:4b-14": "rtags can la ni mi 'gyur zhing //",
    "T11D4203:4b-15": "de nyid kyi chos du ma na'ang //",
    "T11D4203:4b-16": "cig shos thob par byed pa yin //",
    "T11D4203:4b-17": "rtags can gang dang rjes 'brel ba'i //",
    "T11D4203:4b-18": "rtags can de 'dir rtogs bya yin //",
    "T11D4203:4b-19": "bye brag rtogs bya ma yin te //",
    "T11D4203:4b-20": "de dag nyid la 'khrul phyir ro //",
    "T11D4203:4b-21": "rtags dang rjes su 'brel pa'i don //",
    "T11D4203:4b-22": "rtogs bya rtags can bya brag gi / ma yin de la rtogs pa'o //",
    "T11D4203:4b-23": "rtogs par rab tu 'khrul pa'i phyir //",
    "T11D4203:4b-24": "zhes bya ba ni bar skabs kyi tshigs su bcad pa dag go //",
    "T11D4203:4b-25": "'brel pa gnyis la gnas mod kyang //",
    "T11D4203:4b-26": "rtags dang rtags can lhan cig pa //",
    "T11D4203:4b-27": "rten dang brten pa nyid yin gyi //",
    "T11D4203:4b-28": "yang dag 'phrod pa bzhin ma yin //",
    "T11D4203:4b-29": "rtags la rtags can yod pa nyid //",
    "T11D4203:4b-30": "cig shos rtags can nyid la yod //",
    "T11D4203:4b-31": "rtags dang rtags can dag 'brel ba'i //",
    "T11D4203:4b-32": "nges pa bzlog na gnas pa yin //",
    "T11D4203:4b-33": "rtags kyi khyab par 'dod pa ste //",
    "T11D4203:4b-34": "de yi cha nas rtags can yin //",
    "T11D4203:4b-35": "khyab byed cha nas de'i go byed //",
    "T11D4203:4b-36": "ma yin rva can las glang bzhin //",
    "T11D4203:4b-37": "dgag bya so sor mi 'khrul ba //",
    "T11D4203:4b-38": "gang phyir 'brel pa la ltos yin //",
    "T11D4203:4b-39": "de phyir rtags ni rtags can la //",
    "T11D4203:4b-40": "khyab pa bden yang byed po min //",
    "T11D4203:4b-41": "byas pa nyid kyis 'jig pa la //",
    "T11D4203:4b-42": "khyab kyi ma byas pa yi min //",
    "T11D4203:4b-43": "rtag pa min la khyab min par //",
    "T11D4203:4b-44": "ma byas pa yi don gyis ston //",
    "T11D4203:4b-45": "rva can nyid kyis ba lang la //",
    "T11D4203:4b-46": "khyab pas rva can min las ldog / glang la rva can gyis khyab bzhin //",
    "T11D4203:4b-47": "ba lang gi don zlog byed yin //",
    "T11D4203:5a-0": "zhes bya ba bar skabs @5a * //",
    "T11D4203:5a-1": "kyi tshigs su bcad pa dag go //",
    "T11D4203:5a-2": "brtsad pa bsgrub pa nas ni med na mi 'byung",
    "T11D4203:5a-3": "ba'i don mthong ba rig pa rjes su dpag pa'o",
    "T11D4203:5a-4": "zhes brjod do // med na mi 'byung mthong ba yi //",
    "T11D4203:5a-5": "rang gi rnam pa tsam 'dod na //",
    "T11D4203:5a-6": "de rig mi brjod gzhan nyid du //",
    "T11D4203:5a-7": "brjod na ji lta bu gang la //",
    "T11D4203:5a-8": "don 'di bsgrub bya la zhe na //",
    "T11D4203:5a-9": "med na mi 'byung zhe ci dgos //",
    "T11D4203:5a-10": "du sogs me sogs la mthong las //",
    "T11D4203:5a-11": "gzhan pa'i dpag bya de reg gang //",
    "T11D4203:5a-12": "chos can du ma yod pa las //",
    "T11D4203:5a-13": "de rig pa zhes ji ltar brjod //",
    "T11D4203:5a-14": "rigs pa can rnams na re de sngon du song",
    "T11D4203:5a-15": "ba can gyi rjes su dpag pa ni rnam pa",
    "T11D4203:5a-16": "gsum ste / snga ma dang ldan pa dang /",
    "T11D4203:5a-17": "lhag ma dang ldan pa dang /",
    "T11D4203:5a-18": "spyir mthong ba can no zhes zer ro //",
    "T11D4203:5a-19": "'brel pa dbang po'i gzung bya min //",
    "T11D4203:5a-20": "snga ma dang ldan zhes 'di la //",
    "T11D4203:5a-21": "thams cad srid phyir lta bur med //",
    "T11D4203:5a-22": "'khrul pa'i phyir na ldan pa min //",
    "T11D4203:5a-23": "lhag ldan la yang lta bur ram //",
    "T11D4203:5a-24": "'brel gzhan las kyang rtogs mi 'gyur //",
    "T11D4203:5a-25": "lhag ma dang ldan las 'gyur phyir //",
    "T11D4203:5a-26": "'brel gzhan las kyang rtogs mi 'gyur //",
    "T11D4203:5a-27": "spyir mthong ba yang de bzhin no //",
    "T11D4203:5a-28": "'bras bu gzhan la nyid mi 'thob //",
    "T11D4203:5a-29": "rtags shes tshad ma yin zhe na //",
    "T11D4203:5a-30": "rnam par dbye ba'ang grub mi 'gyur //",
    "T11D4203:5a-31": "bye brag pa rnams na re /",
    "T11D4203:5a-32": "'di ni 'di'i 'bras bu dang rgyu dang 'brel pa dang /",
    "T11D4203:5a-33": "don gcig la 'du ba dang 'gal ba can yin",
    "T11D4203:5a-34": "no zhes bya ba de dag ni rtags las byung",
    "T11D4203:5a-35": "ba'o // zhes zer /",
    "T11D4203:5a-36": "ro //",
    "T11D4203:5a-37": "rgyu la 'bras bu bkag pa med //",
    "T11D4203:5a-38": "ldan pa'i rtogs pa grub pa med //",
    "T11D4203:5a-39": "gnyis dang ldan phyir tha dad min //",
    "T11D4203:5a-40": "me dang du ba'i ldan pa ni //",
    "T11D4203:5a-41": "cha 'ga' zhig las ma yin pas //",
    "T11D4203:5a-42": "du ba thams cad go byed dam //",
    "T11D4203:5a-43": "me yi gsal ba go byar 'gyur //",
    "T11D4203:5a-44": "de bzhin du ba la sogs pa'ang //",
    "T11D4203:5a-45": "'gal pa la yang srid pa'i phyir //",
    "T11D4203:5a-46": "rtags kyi spyi gzhan rtags min zhing //",
    "T11D4203:5a-47": "bye brag rnams kyang rtags can min //",
    "T11D4203:5a-48": "gzhan gyi ltar na thams cad nas //",
    "T11D4203:5a-49": "go bya go byed du thal 'gyur //",
    "T11D4203:5a-50": "zhes bya ba bsdu ba'i tshigs su bcad pa'o //",
    "T11D4203:5b-0": "yul @5b dang dus la ltos su chug / rgyu ni khong du chud mi 'gyur //",
    "T11D4203:5b-1": "'brel pa khyad par med pa'i phyir //",
    "T11D4203:5b-2": "gzhan yang srid phyir gnyis ma yin //",
    "T11D4203:5b-3": "gang zhig 'gal ba de rtags min //",
    "T11D4203:5b-4": "'brel pa med phyir rtags blo min //",
    "T11D4203:5b-5": "rtags las byung bar bstan pa'i phyir //",
    "T11D4203:5b-6": "thams cad rtags su brjod ma yin //",
    "T11D4203:5b-7": "dran pas 'brel can du grub 'gyur //",
    "T11D4203:5b-8": "'bras bu la sogs mdor ma mtshon //",
    "T11D4203:5b-9": "tha ma gsal byed du mi 'gyur //",
    "T11D4203:5b-10": "don med gzhan las kyang de grub //",
    "T11D4203:5b-11": "grangs can pa rnams na re /",
    "T11D4203:5b-12": "'brel pa mngon sum pa gcig las lhag par grub pa'i rjes su dpag pa'o zhes zer ro //",
    "T11D4203:5b-13": "de la mngon sum pa gcig las zhes pa rigs pa ma yin te /",
    "T11D4203:5b-14": "rang don tsam la lta ba'i phyir //",
    "T11D4203:5b-15": "de ma shes par de rtogs phyir //",
    "T11D4203:5b-16": "khyad par med phyir gnyis nas min //",
    "T11D4203:5b-17": "de la rtags dang rtags can med //",
    "T11D4203:5b-18": "so sor ma sbyor tha dad las //",
    "T11D4203:5b-19": "rjes su 'gro ba ga zhan min phyir //",
    "T11D4203:5b-20": "gal te gzhan min rnam lnga min //",
    "T11D4203:5b-21": "gtso bo'i cha nas brgya lam na'ang //",
    "T11D4203:5b-22": "skyed byed nyid du 'gyur ma yin //",
    "T11D4203:5b-23": "tha dad na yang skyed byed min //",
    "T11D4203:5b-24": "de las kun tu thob 'gyur phyir //",
    "T11D4203:5b-25": "gtso bo la sogs kyi gcig sogs //",
    "T11D4203:5b-26": "tha dad rnams kyi rjes 'gro nyid //",
    "T11D4203:5b-27": "la sogs gang las yongs su 'dzin //",
    "T11D4203:5b-28": "de yi phyir 'di gsal byed min //",
    "T11D4203:5b-29": "de bzhin nor dang nor can la //",
    "T11D4203:5b-30": "sogs pa'ang gsal byed ma yin zhing //",
    "T11D4203:5b-31": "'brel gzhan las kyang de mtshon phyir //",
    "T11D4203:5b-32": "'brel med nyid du yang dag brjod //",
    "T11D4203:5b-33": "nor dang nor can la sogs tsam //",
    "T11D4203:5b-34": "rtags can 'dzin pa yin na ni //",
    "T11D4203:5b-35": "'brel pa la yang gzhan shes pa //",
    "T11D4203:5b-36": "rnam pa kun tu 'dzin par 'gyur //",
    "T11D4203:5b-37": "gsal bya gsal byed kyi dngos po //",
    "T11D4203:5b-38": "gal te gcig yin rnam bdun min //",
    "T11D4203:5b-39": "rjes dpag ma yin dran par 'dod //",
    "T11D4203:5b-40": "nges par bzung par rig pa min //",
    "T11D4203:5b-41": "yang smras pa /",
    "T11D4203:5b-42": "'brel pa bdun du bstan pa dang //",
    "T11D4203:5b-43": "rjes su dpag pa gnyis nyid dang //",
    "T11D4203:5b-44": "de sngon song ba'i rjes dpag ni //",
    "T11D4203:5b-45": "gsum ste 'di rnams gang du bsdu //",
    "T11D4203:5b-46": "'bras bu med phyir de rtags min //",
    "T11D4203:6a-0": "'brel pa gzhan @6a * //",
    "T11D4203:6a-1": "dag 'os ma yin //",
    "T11D4203:6a-2": "dpyod dang bcas par brjod par bya //",
    "T11D4203:6a-3": "yod pa'ang dpyod pa dang bcas phyir //",
    "T11D4203:6a-4": "gzhan pa las kyang rab tu grub //",
    "T11D4203:6a-5": "gtsug phud can don gcig rtogs des //",
    "T11D4203:6a-6": "tha dad tha snyad yod min pa'am //",
    "T11D4203:6a-7": "skyes bu'i rnam kun rtogs par 'gyur //",
    "T11D4203:6a-8": "dpyod pa bas brjod pa /",
    "T11D4203:6a-9": "mngon sum sngon 'gro can yin phyir //",
    "T11D4203:6a-10": "rjes dpag la sogs mdor ma mtshon //",
    "T11D4203:6a-11": "zhe na dran 'dod zhe sdang dang //",
    "T11D4203:6a-12": "rtsol ba la sogs tshad mar gyur //",
    "T11D4203:6a-13": "'brel pa med las gzhan gzhung las //",
    "T11D4203:6a-14": "bton te gcig tu bsdus nas ni //",
    "T11D4203:6a-15": "rjes dpag la sogs bstan pa ste //",
    "T11D4203:6a-16": "mngon sum sngon 'gro can ma yin //",
    "T11D4203:6a-17": "ldan sogs yul la dbang blo med //",
    "T11D4203:6a-18": "yul la'ang de dag yod ma yin //",
    "T11D4203:6a-19": "ldan brjes dpag gi rtags min //",
    "T11D4203:6a-20": "ldan pa can ni rang ngo bos //",
    "T11D4203:6a-21": "khong du chud par byed ma yin //",
    "T11D4203:6a-22": "gzhan min mngon sum yang ma yin //",
    "T11D4203:6a-23": "gang du rjes dpag la sogs 'di //",
    "T11D4203:6a-24": "bkag pas de bzhin 'di yang 'gog / don ni rnam gnyis mtha' gcig tu //",
    "T11D4203:6a-25": "nges te rjes dpag cig shos brdzun //",
    "T11D4203:6a-26": "nag pa khyim na med pa la //",
    "T11D4203:6a-27": "phyi na yod par mtshon pa min //",
    "T11D4203:6a-28": "khyim gyi sgra yi don las 'di //",
    "T11D4203:6a-29": "phyi na yod par rab tu rtogs //",
    "T11D4203:6a-30": "tshad ma kun las btus pa las rang don gyi rjes su dpag pa'i le'u ste gnyis pa'o /",
    "T11D4203:6a-32": "// / gzhan don rjes su dpag pa ni //",
    "T11D4203:6a-33": "rang gis mthong don rab gsal byed //",
    "T11D4203:6a-34": "de la dpag bya bstan pa ni //",
    "T11D4203:6a-35": "rtags kyi don gyi yul du 'dod //",
    "T11D4203:6a-36": "rang gi ngo bo nyid dang bstan //",
    "T11D4203:6a-37": "rang dang 'dod 'gyur ma gsal ba //",
    "T11D4203:6a-38": "mngon sum don dang rjes dpag dang //",
    "T11D4203:6a-39": "yid ches grags pas rang brtan la'o //",
    "T11D4203:6a-40": "rigs pa can rnams na re /",
    "T11D4203:6a-41": "bsgrub bya ston zhes pa 'di la //",
    "T11D4203:6a-42": "sgrub byed tsam du don gyis byas //",
    "T11D4203:6a-43": "de ltar na ni rtags dang dpe //",
    "T11D4203:6a-44": "ma grub pa yang bsgrub byar 'gyur //",
    "T11D4203:6a-45": "sgrub chos yin na chos mthun med //",
    "T11D4203:6a-46": "chos can bsgrub bya rtags don med //",
    "T11D4203:6a-47": "gang du nges gzung don med 'gyur //",
    "T11D4203:6a-48": "cig shos ltar na 'dong min 'gyur //",
    "T11D4203:6b-0": "@6b rtsod pa bsgrub pa la brjod pa //",
    "T11D4203:6b-1": "de bzhin bsgrub byar brjod pa la //",
    "T11D4203:6b-2": "phyogs nyid phyir na srid ma yin //",
    "T11D4203:6b-3": "rnam par dpyod pa'i 'dod pa 'di //",
    "T11D4203:6b-4": "mi 'dod pa las log pa tsam //",
    "T11D4203:6b-5": "rigs pa can pa la brjod pa //",
    "T11D4203:6b-6": "dam bca' gtan tshigs dang 'gal bas //",
    "T11D4203:6b-7": "dam bca'i skyon zhes rigs pa min //",
    "T11D4203:6b-8": "legs par ma bslabs pa rnams kyi //",
    "T11D4203:6b-9": "de ni chos mi mthun dper brjod //",
    "T11D4203:6b-10": "rtags nye 'jal gyis 'di bsgrub bya //",
    "T11D4203:6b-11": "ma yin 'gal ba dang ldan min //",
    "T11D4203:6b-12": "gang zhig bsgrub bya'i chos kyi rtags //",
    "T11D4203:6b-13": "de ltar snang ba phal che bas //",
    "T11D4203:6b-14": "des na gtan tshigs sogs don gyi //",
    "T11D4203:6b-15": "sngon du rgyas par de bstan bya //",
    "T11D4203:6b-16": "mthun phyogs la yod med rnam gnyis //",
    "T11D4203:6b-17": "phyogs kyi chos la'ang rnam pa gsum //",
    "T11D4203:6b-18": "mi mthun phyogs la'ang so sor ni //",
    "T11D4203:6b-19": "yod med gnyis ka'i bye brag phyir //",
    "T11D4203:6b-20": "bsgrub pa bsgrub bya yin pa'i phyir //",
    "T11D4203:6b-21": "chos dang chos can kha yar ba //",
    "T11D4203:6b-22": "dngos su min yang de'i phyogs gcig / yin phyir bsgrub byar brtags brjod pa //",
    "T11D4203:6b-23": "gnyis ka la grub chos de las //",
    "T11D4203:6b-24": "tha snyad yin phyir gnyis ka la'am //",
    "T11D4203:6b-25": "gang yang rung la bzlog pa yi //",
    "T11D4203:6b-26": "the tshom chos grub 'dod ma yin //",
    "T11D4203:6b-27": "mi 'dod thams cad sun 'byin du'ang //",
    "T11D4203:6b-28": "gnyis kar rab tu grub na ni //",
    "T11D4203:6b-29": "sun 'byin pa yang sgrub par byed //",
    "T11D4203:6b-30": "gzhan gyis slar yang sgrub na 'dod //",
    "T11D4203:6b-31": "chos can chos can gyis bsgrub min //",
    "T11D4203:6b-32": "chos des chos kyang ma yin gyi //",
    "T11D4203:6b-33": "'di ltar chos kyis chos sgrub cing ;",
    "T11D4203:6b-34": "/ sgrub phyir chos can yang de bzhin //",
    "T11D4203:6b-35": "dam bca' rtags kyi ngag gis gang //",
    "T11D4203:6b-36": "mi 'dod pa la thal ba rtsom //",
    "T11D4203:6b-37": "de ni len zhes shes bya ste //",
    "T11D4203:6b-38": "de yi sgo nas sbyor phyir ro //",
    "T11D4203:6b-39": "gtan tshigs bsgrub bya'i rjes 'gro gang //",
    "T11D4203:6b-40": "med las med par brjod par bya //",
    "T11D4203:6b-41": "der ni lnga pa'i mtha' can dpe //",
    "T11D4203:6b-42": "rtags kyis nye bar sbyar la 'dod //",
    "T11D4203:6b-43": "gang du gsal 'ongs kyis brjod pa //",
    "T11D4203:6b-44": "gtan tshigs med par 'gyur ba ni //",
    "T11D4203:6b-45": "dpe gnyis las ni grub phyir ro //",
    "T11D4203:6b-46": "des na rnam ldan gzhan las min //",
    "T11D4203:6b-47": "thal 'gyur phyogs chos can min phyir //",
    "T11D4203:7a-0": "khas blangs sngon du @7a * //",
    "T11D4203:7a-1": "song ba las //",
    "T11D4203:7a-2": "de bzhin rtags dang dam bca' yis //",
    "T11D4203:7a-3": "skyon brjod sun 'byin du shes bya //",
    "T11D4203:7a-4": "tha dad med pa de nyid ces //",
    "T11D4203:7a-5": "byas nas gzhan la ston par byed //",
    "T11D4203:7a-6": "mthun phyogs zhes pa phyogs la ste //",
    "T11D4203:7a-7": "'di la'ang tha dad ces mi 'dod //",
    "T11D4203:7a-8": "de gzhan dang ni de 'gal te //",
    "T11D4203:7a-9": "mi mthun phyogs rnams gnyis la yang //",
    "T11D4203:7a-10": "rtags med pas na 'gal ba med //",
    "T11D4203:7a-11": "rnam pa bcad pa las gyur yin //",
    "T11D4203:7a-12": "mthun phyogs la yod min pa nyid //",
    "T11D4203:7a-13": "mtshan nyid gcig nyid yin mod kyang //",
    "T11D4203:7a-14": "don du ma la 'jug pa'i rigs //",
    "T11D4203:7a-15": "spyi la nges 'gro blon po yin //",
    "T11D4203:7a-16": "gzhal bya byas dang mi rtag dang //",
    "T11D4203:7a-17": "byas dang mnyan bya rtsol las byung //",
    "T11D4203:7a-18": "mi rtag rtsol byung reg bya min //",
    "T11D4203:7a-19": "de dgu rtag pa la sogs pa'o //",
    "T11D4203:7a-20": "de gang mthun phyogs la yod gnyis //",
    "T11D4203:7a-21": "de med pa la med pa ste //",
    "T11D4203:7a-22": "de rtags 'di las bzlog pa ste //",
    "T11D4203:7a-23": "'gal ba gzhan rnams ma nges pa'o //",
    "T11D4203:7a-24": "brjod par 'dod pa'i grangs gcig nyid //",
    "T11D4203:7a-25": "'gal ba dag la the tshom phyir //",
    "T11D4203:7a-26": "de bzhin the tshom rtags gnyis las //",
    "T11D4203:7a-27": "gcig tu nges pa mthong ba yin //",
    "T11D4203:7a-28": "mtshan nyid gnyis dang ldan pa ni //",
    "T11D4203:7a-29": "gnyis gnyis su 'dod re re min //",
    "T11D4203:7a-30": "du ma yin yang mi 'gal na //",
    "T11D4203:7a-31": "shin tu bar yang gcig la 'jug / gang dag thun mong min pa dang //",
    "T11D4203:7a-32": "spyi dang 'gal ba mi 'khrul ba'i //",
    "T11D4203:7a-33": "chos rnams thams cad du de la //",
    "T11D4203:7a-34": "the tshom skyed pa'i rtags rnams yin //",
    "T11D4203:7a-35": "phyogs kyi chos dang ldan gang la //",
    "T11D4203:7a-36": "shes 'dod bzlog pas gnod pa dang //",
    "T11D4203:7a-37": "the tshom nyid du 'gyur las gzhan //",
    "T11D4203:7a-38": "gtan tshigs ltar snang yod ma yin //",
    "T11D4203:7a-39": "chos dang chos can rang ngo'am //",
    "T11D4203:7a-40": "de yi bye brag yin yang rung //",
    "T11D4203:7a-41": "phyin ci log tu grub pa'i phyir //",
    "T11D4203:7a-42": "de la gnod pas 'gal ba yin //",
    "T11D4203:7a-43": "thun mong dang ni khyad par gyi //",
    "T11D4203:7a-44": "chos dang bsgrub bya la gnyis so //",
    "T11D4203:7a-45": "de la dang po gnyis the tshom //",
    "T11D4203:7a-46": "lhag ma ltos nas gsum du phye //",
    "T11D4203:7a-47": "rjes su zhugs dang ma zhugs las //",
    "T11D4203:7a-48": "ldog dang rjes 'gro grub min phyir //",
    "T11D4203:7a-49": "gcig la nges par zhugs pa dang //",
    "T11D4203:7a-50": "log pa min pa rtags su 'gyur //",
    "T11D4203:7b-0": "gnyis kar gyur pa srid @7b pa yin //",
    "T11D4203:7b-1": "yod pa gnyis ka min pa'ang min //",
    "T11D4203:7b-2": "gang du med de rnam bcad du //",
    "T11D4203:7b-3": "grub don don gzhan sgrub par byed //",
    "T11D4203:7b-4": "gcig de gzhan la gnyis su grub //",
    "T11D4203:7b-5": "gal te zhugs ba bzhin grub na //",
    "T11D4203:7b-6": "dkar gzugs yon tan rten ba las //",
    "T11D4203:7b-7": "rim pa rim du bzlog rim la ;",
    "T11D4203:7b-8": "/ gsum gnyis gcig tu rtogs par 'gyur //",
    "T11D4203:7b-9": "gcig gi tshig tu bstan pa'i phyir //",
    "T11D4203:7b-10": "de yi bsgrub bya bzlog pa las //",
    "T11D4203:7b-11": "'gal ba gang du zhugs pa ni //",
    "T11D4203:7b-12": "de yi bye brag la rmongs pa'o //",
    "T11D4203:7b-13": "rtsod pa sgrub ba la brjod pa //",
    "T11D4203:7b-14": "de mthun med la med pa yi //",
    "T11D4203:7b-15": "chos bstan rtags shes pa de la //",
    "T11D4203:7b-16": "de mthun med la med pa nyid //",
    "T11D4203:7b-17": "ces sbyor thun mong mi rtag 'gyur //",
    "T11D4203:7b-18": "med pa nyid la zhes nges gzung //",
    "T11D4203:7b-19": "khyab mnyam 'ba' zhig rtags su 'gyur //",
    "T11D4203:7b-20": "de mthun nyid ces 'dod ma yin //",
    "T11D4203:7b-21": "gcig la rnam pa du ma mthong //",
    "T11D4203:7b-22": "de'i bdag nyid ces ston ce na //",
    "T11D4203:7b-23": "gtan tshigs brjod pas nus ma yin //",
    "T11D4203:7b-24": "yang dag don bzhin na rnam pa //",
    "T11D4203:7b-25": "gang zhig gang la zhes ma brjod //",
    "T11D4203:7b-26": "shes par byed las 'das pa bzhin //",
    "T11D4203:7b-27": "don gyi sgrub byed mthong ma yin //",
    "T11D4203:7b-28": "mig gis gzung bya nyid sogs sgra //",
    "T11D4203:7b-29": "mi rtag rtags su thal bar 'gyur //",
    "T11D4203:7b-30": "ma bstan pa zhes brjod pas de //",
    "T11D4203:7b-31": "ji ltar gang la zhes ma brjod //",
    "T11D4203:7b-32": "lhan cig rgyud las bsgrub bya la //",
    "T11D4203:7b-33": "de min dpe gnyis las 'gyur bas //",
    "T11D4203:7b-34": "mi rtag nyid sogs mthong ba ste //",
    "T11D4203:7b-35": "bsgrub byar gzhan dag 'dod dam ci //",
    "T11D4203:7b-36": "rigs pa can pa rnams na re /",
    "T11D4203:7b-37": "chos mthun pa las dper brjod pa de bsgrub bya bsgrub pa'i gtan tshigs so zhes pa de la /",
    "T11D4203:7b-38": "gal te chos mthun sgrub byed na //",
    "T11D4203:7b-39": "cha shas dag min lnga pa min //",
    "T11D4203:7b-40": "ngag ces khyad par can du 'gyur //",
    "T11D4203:7b-41": "sgrub byed nyid du mi rigs pas //",
    "T11D4203:7b-42": "gnyis ka'ang gzhan du thob par 'gyur //",
    "T11D4203:7b-43": "chos mthun gtan tshigs de ma yin //",
    "T11D4203:7b-44": "ma yin de yang skyon gnyis phyir //",
    "T11D4203:7b-45": "gnas skabs la yang gzhan mi srid //",
    "T11D4203:7b-46": "rang rang mtshan nyid kyis gnod phyir //",
    "T11D4203:7b-47": "rnam par brtags pa srid ma yin //",
    "T11D4203:7b-48": "de phyir drug par de la yang //",
    "T11D4203:8a-0": "khyad par don @8a * //",
    "T11D4203:8a-1": "med par 'gyur ro //",
    "T11D4203:8a-2": "ngag kun mi 'dod zhe na gang //",
    "T11D4203:8a-3": "'dod de khyad par can du gyis //",
    "T11D4203:8a-4": "dgos pa med par dngos kyi ni //",
    "T11D4203:8a-5": "sgra las brgal bar 'dod ma yin //",
    "T11D4203:8a-6": "rnam grangs tsam spyir btang ba la //",
    "T11D4203:8a-7": "dmigs bsal yod par srid ma yin //",
    "T11D4203:8a-8": "der snang gis stong chos gzhan dang //",
    "T11D4203:8a-9": "mtshungs te gtan tshigs nyid du 'gyur //",
    "T11D4203:8a-10": "bye brag pa rnams ni de dang ldan pa'i chos gtan tshigs so //",
    "T11D4203:8a-11": "zhes rjod par byed do //",
    "T11D4203:8a-12": "de la yang /",
    "T11D4203:8a-13": "spyi nyid chos su thal bar 'gyur //",
    "T11D4203:8a-14": "chos dang chos can bsgrub bya min //",
    "T11D4203:8a-15": "khyad par bsgrub bya dang ldan pa'i //",
    "T11D4203:8a-16": "chos thob gzhan gyi ma nges pa //",
    "T11D4203:8a-17": "mkha' sogs yod nyid bsgrub pa yi //",
    "T11D4203:8a-18": "sbyor ba'ang dgod par mi byed 'gyur //",
    "T11D4203:8a-19": "ser skya rnams na re de'i sbyor ba nye bar",
    "T11D4203:8a-20": "btags pa'i bye brag gi rjes su dpag pa rnam",
    "T11D4203:8a-21": "pa gnyis te / rnam pa ldan pa dang gsal te 'ongs pa'o zhes pa 'di la //",
    "T11D4203:8a-22": "tshad ma'i yul mi shes pa'i phyir //",
    "T11D4203:8a-23": "bsgrub bya'i chos kyang sgrub byed 'gyur //",
    "T11D4203:8a-24": "rgyas pa'i ngag min brjod ma yin //",
    "T11D4203:8a-25": "gtso bo rjes 'gro dang ldan min //",
    "T11D4203:8a-26": "ngag kyang nye bar 'jal mi rigs //",
    "T11D4203:8a-27": "dam bca'i don dang 'gal bar 'gyur //",
    "T11D4203:8a-28": "rtsod pa med phyir yod tsam min //",
    "T11D4203:8a-29": "tha dad shing shun la sogs bzhin //",
    "T11D4203:8a-30": "rjes 'gro thams cad sgrub ce na //",
    "T11D4203:8a-31": "rigs gcig rjes su 'gro ba can //",
    "T11D4203:8a-32": "gzhan du 'bras bu gcig pu nyid //",
    "T11D4203:8a-33": "nye bar len pa la'ang der 'gyur //",
    "T11D4203:8a-34": "phyi min gnyis kar skyon yod phyir //",
    "T11D4203:8a-35": "khas blangs na yang 'gal ba nyid //",
    "T11D4203:8a-36": "ma nges par yang 'gyur dpe ni //",
    "T11D4203:8a-37": "bsgrub byas phongs kyang de yod min //",
    "T11D4203:8a-38": "drug min khyad par las yin no //",
    "T11D4203:8a-39": "'gegs pa'i gtan tshigs gnyis ma yin //",
    "T11D4203:8a-40": "sbyor ba gnyis kyang rigs ma yin //",
    "T11D4203:8a-41": "rjes thogs na ni zlog pa la //",
    "T11D4203:8a-42": "gcig gsal ba la de mi rigs //",
    "T11D4203:8a-43": "rnam ldan bzhin du lnga nyid min //",
    "T11D4203:8a-44": "rgol ba re re bkag pa las //",
    "T11D4203:8a-45": "gal te rjes thogs mi 'dod na //",
    "T11D4203:8a-46": "rgol ba'i lan la mtha' med nyid //",
    "T11D4203:8a-47": "gsal 'ongs rnams su thal bar 'gyur //",
    "T11D4203:8a-48": "zhes bya ba bar skabs kyi tshigs su bcad pa dag go //",
    "T11D4203:8b-0": "rtsod @8b pa bsgrub pa nas ni ma grub dbye ba brjod ma yin //",
    "T11D4203:8b-1": "'khrul pa la yang brjod ma yin //",
    "T11D4203:8b-2": "de ni thun mong min pa'ang yin //",
    "T11D4203:8b-3": "'gal ba mi 'khrul pa can yang //",
    "T11D4203:8b-4": "'gal ba gcig ni mtshungs par ro //",
    "T11D4203:8b-5": "gcig ni ma grub thun mong min //",
    "T11D4203:8b-6": "bzlog pa yi ni rgyu mtshan dang //",
    "T11D4203:8b-7": "'dod la gnod byed kyang ma brjod //",
    "T11D4203:8b-8": "rigs pa can rnams kyi 'khrul pa dang bcad pa ni ma nges pa ste /",
    "T11D4203:8b-9": "khyad par yod min //",
    "T11D4203:8b-10": "grub pa'i mtha' khas blangs pa las 'gal ba can 'gal ba'o zhes pa la /",
    "T11D4203:8b-11": "'gal ba gzhan yang de bzhin min //",
    "T11D4203:8b-12": "gang las skabs su bab pa de //",
    "T11D4203:8b-13": "gtan la dbab pa'i phyir nye bar 'god pa'i skabs dang mtshungs so zhes zer ba 'di la /",
    "T11D4203:8b-14": "ma nges par 'gyur /",
    "T11D4203:8b-15": "bsgrub bya dang khyad par med pa sgrub pa'i phyir bsgrub bya dang mtshungs pa'o //",
    "T11D4203:8b-16": "zhes pa 'di la ma grub min //",
    "T11D4203:8b-17": "dus las nur nas brjod pa ni dus las 'das pa'o zhes pa 'di la /",
    "T11D4203:8b-18": "ma tshang bsgrub bya sgrub pa'i phyir //",
    "T11D4203:8b-19": "bye brag pa'i ltar na /",
    "T11D4203:8b-20": "med pa'am ni 'gal bar 'gyur //",
    "T11D4203:8b-21": "bzlog pa ma tshang brjod pa yin //",
    "T11D4203:8b-22": "tshad ma kun las btus pa las gzhan gyi don gyi rjes su dpag pa'i le'u ste gsum pa'o /",
    "T11D4203:8b-24": "// / tshul gsum rtags shes brjod pa las //",
    "T11D4203:8b-25": "phyogs kyi chos su legs gnas pa'i //",
    "T11D4203:8b-26": "lhag ma tshul gnyis su grags pa //",
    "T11D4203:8b-27": "dpe yis rab tu ston bar byed //",
    "T11D4203:8b-28": "bsgrub bya'i rjes su 'gro ba'i rtags //",
    "T11D4203:8b-29": "bsgrub bya med na med nyid gang //",
    "T11D4203:8b-30": "chos mthun cig shos dang bcas nyid //",
    "T11D4203:8b-31": "dpe la rab tu bstan par bya //",
    "T11D4203:8b-32": "ma yin dgag ni dgag pa dang //",
    "T11D4203:8b-33": "de bzhin mtshan nyid med pa yang //",
    "T11D4203:8b-34": "ma byas pa las rtag pa'am //",
    "T11D4203:8b-35": "'jig pa las 'dir 'bras nyid du //",
    "T11D4203:8b-36": "'di ni rjes su brjod byas na //",
    "T11D4203:8b-37": "ma khyab 'dod min mtshungs zhes 'gro //",
    "T11D4203:8b-38": "thun mong dang ni khyad par nyid //",
    "T11D4203:8b-39": "'gal ba'ang sgrub byed nyid du 'gyur //",
    "T11D4203:8b-40": "re res gnyis ka ma brjod pa //",
    "T11D4203:8b-41": "des na dpe brjod gnyis su brjod //",
    "T11D4203:8b-42": "rang gis nges pa bzhin gzhan la //",
    "T11D4203:8b-43": "nges pa bskyed par 'dod pa yis //",
    "T11D4203:8b-44": "phyogs chos nyid dang 'brel pa dang //",
    "T11D4203:9a-0": "bsgrub bya brjod bya gzhan @9a * //",
    "T11D4203:9a-1": "rnams spang //",
    "T11D4203:9a-2": "dpe ni rtags las logs pa ru //",
    "T11D4203:9a-3": "brjod par bya ba ma yin te //",
    "T11D4203:9a-4": "gtan tshigs kyi don ston pa'i phyir //",
    "T11D4203:9a-5": "nyer 'jal bzhin du don med min //",
    "T11D4203:9a-6": "rtags kyi 'brel pa bsgrub pa'i phyir //",
    "T11D4203:9a-7": "gal te dper brjod gnyis yin na //",
    "T11D4203:9a-8": "dpe ni logs shig nyid du na //",
    "T11D4203:9a-9": "logs yin 'jig rten dang mtshungs 'gyur //",
    "T11D4203:9a-10": "de dag gis ni dpe brjod la //",
    "T11D4203:9a-11": "chos mthun 'ba' zhig rjod par byed //",
    "T11D4203:9a-12": "bsgrub bya sgrub byed nyid spangs nas //",
    "T11D4203:9a-13": "de ltar nyer 'jal tsam por 'gyur //",
    "T11D4203:9a-14": "chos mi mthun pa de la yang //",
    "T11D4203:9a-15": "nyer 'jal ldog pa min ched du //",
    "T11D4203:9a-16": "chos mi mthun pa'i sbyor ba des //",
    "T11D4203:9a-17": "mi mthun phyogs dang stabs gcig ston //",
    "T11D4203:9a-18": "ldog pa rnam par brjod pa na //",
    "T11D4203:9a-19": "bsgrub bya sgrub pa'i gtan tshigs sam //",
    "T11D4203:9a-20": "de yi khyad par yin yang rung //",
    "T11D4203:9a-21": "mtshungs ston thug pa med par 'gyur //",
    "T11D4203:9a-22": "phyogs kyi chos nyid tsam gtan tshigs //",
    "T11D4203:9a-23": "yin na 'khrul pa can yang 'gyur //",
    "T11D4203:9a-24": "gnyis ka brjod la mi 'gyur zhe //",
    "T11D4203:9a-25": "dgu yi nang nas gnyis srid do //",
    "T11D4203:9a-26": "dpe bstan to //",
    "T11D4203:9a-27": "gtan tshigs bsgrub bya gnyis ka med //",
    "T11D4203:9a-28": "mi mthun phyogs la med ma byas //",
    "T11D4203:9a-29": "rjes 'gro phyin log rnam pa gnyis //",
    "T11D4203:9a-30": "ltar snang rjes 'gro med pa min //",
    "T11D4203:9a-31": "rtags med sogs dang dpe med dang //",
    "T11D4203:9a-32": "rjes 'gro phyin ci log la sogs //",
    "T11D4203:9a-33": "'brel par ma bstan pa yi phyir //",
    "T11D4203:9a-34": "nyer 'jal 'brel pa tsam ma yin //",
    "T11D4203:9a-35": "zhes bya ba bar skabs kyi tshigs su bcad pa dag go //",
    "T11D4203:9a-36": "rtsod pa bsgrub pa nas ni de dag gi 'brel",
    "T11D4203:9a-37": "pa nges par bstan pa ni dpe'o zhes pa la",
    "T11D4203:9a-38": "/ de dag gi zhes brjod mi bya //",
    "T11D4203:9a-39": "phan tshun bsgrub bya nyid min phyir //",
    "T11D4203:9a-40": "chos mthun tsam gyis lhan cig tu //",
    "T11D4203:9a-41": "rgyu bar ston pa yang ma yin //",
    "T11D4203:9a-42": "don gyis gzhan yang brjod ce na //",
    "T11D4203:9a-43": "mi mthun phyogs de brjod mi bya //",
    "T11D4203:9a-44": "med mi 'byung gi 'brel pa de //",
    "T11D4203:9a-45": "mi mthun phyogs kyis bstan pa na //",
    "T11D4203:9a-46": "bsgrub bya ma bzung 'ga' yod min //",
    "T11D4203:9a-47": "gzhan ni de yis bsgrub pa'i phyir //",
    "T11D4203:9a-48": "sgrub pa bstan pa nyid kyis kyang //",
    "T11D4203:9a-49": "mi 'dod pa yi rtag pa thob //",
    "T11D4203:9a-50": "gcig pa nyid ni dpe yi skyon //",
    "T11D4203:9b-0": "@9b ma yin no zhes bstan zin to //",
    "T11D4203:9b-1": "rigs pa can rnams na re /",
    "T11D4203:9b-2": "bsgrub par bya ba'i chos dang mthun pa las chos de rtogs pa'i dpe dper brjod pa dang /",
    "T11D4203:9b-3": "de bzlog pa las te phyin ci log las shes zer ro //",
    "T11D4203:9b-4": "de la /",
    "T11D4203:9b-5": "go byed du de mthong ma yin //",
    "T11D4203:9b-6": "gnyis ka smos pa don med 'gyur //",
    "T11D4203:9b-7": "rnam grangs phyir gzhan las grub phyir //",
    "T11D4203:9b-8": "bsgrub bya'i chos dang sbyar mi bya //",
    "T11D4203:9b-9": "dper brjod pa la ltos na ni //",
    "T11D4203:9b-10": "de bzhin nor zhes nyer sbyor ba //",
    "T11D4203:9b-11": "bsgrub bya la yang de bzhin zhes //",
    "T11D4203:9b-12": "nye bar sbyor bar rigs ma yin //",
    "T11D4203:9b-13": "spyi nyid gtan tshigs nyid du brjod //",
    "T11D4203:9b-14": "bye brag rang la rten rjes 'brang //",
    "T11D4203:9b-15": "gnyen po'i phyogs dang ldan pa yin //",
    "T11D4203:9b-16": "khyad par sgo nas kyang der 'gyur //",
    "T11D4203:9b-17": "bye brag pa rnams gnyis ka yi //",
    "T11D4203:9b-18": "rab tu grub dpe'o zhes zer ro //",
    "T11D4203:9b-19": "de la yang /",
    "T11D4203:9b-20": "mkhas dper brjod pa'i sbyor ba'am //",
    "T11D4203:9b-21": "ngag ni phyogs gcig nyid kyang min //",
    "T11D4203:9b-22": "rjes 'gro rjod par mi byed pa //",
    "T11D4203:9b-23": "de ni dpe yi gzugs brnyan yin //",
    "T11D4203:9b-24": "sgrub byed nye bar sbyor don du //",
    "T11D4203:9b-25": "rang rgyud yin yang don med 'gyur //",
    "T11D4203:9b-26": "tshad ma kun las btus pa las dpe dang dpe ltar snang ba brtag pa'i le'u ste bzhi pa'o /",
    "T11D4203:9b-28": "// / sgra las byung rjes dpag las //",
    "T11D4203:9b-29": "tshad ma gzhan min 'di lta ste //",
    "T11D4203:9b-30": "rang gi don la byas sogs bzhin //",
    "T11D4203:9b-31": "gzhan sel sgo nas ston par byed //",
    "T11D4203:9b-32": "tha dad rnams kyi rigs sgra med //",
    "T11D4203:9b-33": "mtha' yod phyir min 'khrul pa'i phyir //",
    "T11D4203:9b-34": "rigs sam ldan sgra tha dad kyi //",
    "T11D4203:9b-35": "don la so sor rjod byed min //",
    "T11D4203:9b-36": "yang brjod pa /",
    "T11D4203:9b-37": "yon tan dang ni yon tan can //",
    "T11D4203:9b-38": "yang brjod pa'i rnam dbye tha dad du //",
    "T11D4203:9b-39": "nges phyir gzhi dang mthun pa yi //",
    "T11D4203:9b-40": "rdzas dang sgra dag rab tu grub //",
    "T11D4203:9b-41": "bsdu ba'i tshigs su bcad pa'o //",
    "T11D4203:9b-42": "'brel pa ni 'dir 'grel can gyi /",
    "T11D4203:9b-43": "chos kyis 'phags par brjod bya ste //",
    "T11D4203:9b-44": "de ltar dngos bya nas brjod kyi //",
    "T11D4203:9b-45": "dngos po gzhan gyis sbyar mi bya //",
    "T11D4203:9b-46": "'di yi rigs kyi sgra yis ni //",
    "T11D4203:9b-47": "brjod par bya ba nyid mi 'thad //",
    "T11D4203:9b-48": "rang bzhin med phyir de ldan ma ni //",
    "T11D4203:9b-49": "nye bar btags phyir mi srid phyir //",
    "T11D4203:9b-50": "'bangs la rgyal po btags pa bzhin //",
    "T11D4203:9b-51": "blo'i tshul la tha dad phyir ro //",
    "T11D4203:10a-0": "rim gyis rjod par byed @10a * //",
    "T11D4203:10a-1": "pa ni //",
    "T11D4203:10a-2": "kun+da dung sogs dkar po bzhin //",
    "T11D4203:10a-3": "yon tan gyis phan btags dngos la //",
    "T11D4203:10a-4": "blo med par yang 'jug par 'gyur //",
    "T11D4203:10a-5": "'dres pa'i tshul nas thams cad du //",
    "T11D4203:10a-6": "log pa'i shes par thal bar 'gyur //",
    "T11D4203:10a-7": "spyi sogs mang po nyid dang ni //",
    "T11D4203:10a-8": "cig car 'dzin pa rnams la yang //",
    "T11D4203:10a-9": "phan 'dogs pa ni 'gal bar 'gyur //",
    "T11D4203:10a-10": "gzi yi khro bo thams cad mthong //",
    "T11D4203:10a-11": "de dag tha dad rnams la yang //",
    "T11D4203:10a-12": "de dang ldan pa'i skyon de mtshungs //",
    "T11D4203:10a-13": "rigs rang ngo bo'am de ldan gyi //",
    "T11D4203:10a-14": "ngo bor gang las sbyor mi byed //",
    "T11D4203:10a-15": "de ldan tha dad nyid brjod pa //",
    "T11D4203:10a-16": "de yang sngar nyid gsal zin to //",
    "T11D4203:10a-17": "de ldan tsam yang 'brel pa'am //",
    "T11D4203:10a-18": "yod pa yin zhes rnam par dpyad //",
    "T11D4203:10a-19": "bum pa sogs kyis de ldan don //",
    "T11D4203:10a-20": "snam bu sogs la 'jug min na //",
    "T11D4203:10a-21": "spyi yi don de ji lta bu //",
    "T11D4203:10a-22": "sgra don 'ba' zhig pa dang mtshungs //",
    "T11D4203:10a-23": "de yang rgyu mtshan med par 'dod //",
    "T11D4203:10a-24": "gal te gcig la sngo sogs bzhin //",
    "T11D4203:10a-25": "de lta'ang ma yin khas blangs kyang //",
    "T11D4203:10a-26": "rigs la rigs med pas de min //",
    "T11D4203:10a-27": "don gyis 'phangs pa ma nges pa'o //",
    "T11D4203:10a-28": "des na sgra la'ang gzhan sel byas //",
    "T11D4203:10a-29": "yang brjod pa //",
    "T11D4203:10a-30": "brjod par bya ba mang yod kyang ;",
    "T11D4203:10a-31": "/ sgra yis rnam kun rtogs ma yin //",
    "T11D4203:10a-32": "rang dang rjes su 'brel pa'i don //",
    "T11D4203:10a-33": "rnam gcod ngag gi 'bras bu yin //",
    "T11D4203:10a-34": "sgras kyang chos gang du ma yi //",
    "T11D4203:10a-35": "don la 'jug pa ma yin gyi //",
    "T11D4203:10a-36": "sbyar bya de nyid la ste sgra'i //",
    "T11D4203:10a-37": "yon tan nyid sogs kyis ma yin //",
    "T11D4203:10a-38": "zhes bya ba bsdu ba'i tshigs su bcad pa dag go //",
    "T11D4203:10a-39": "sel bas tha dad don cha'i phyir //",
    "T11D4203:10a-40": "rang don tha dad rtogs la rmongs //",
    "T11D4203:10a-41": "gcig la tha dad 'bras med phyir //",
    "T11D4203:10a-42": "khyad par byed dang khyad par bya //",
    "T11D4203:10a-43": "de ni sngon po rkyang pa yin //",
    "T11D4203:10a-44": "autpala rkyang ma yin te //",
    "T11D4203:10a-45": "bsdus pa brjod bya yin phyir ngo [*ro] ;",
    "T11D4203:10a-46": "/ kha dog bzhin du don med 'gyur //",
    "T11D4203:10a-47": "kha dog gi don cung zad kyang /",
    "T11D4203:10a-48": "min na'ang tshig gnyis las de yi //",
    "T11D4203:10a-49": "brjod bya rtogs na de la yang //",
    "T11D4203:10a-50": "yan gar ba de rtogs pa yin //",
    "T11D4203:10a-51": "phan tshun gcig par thal 'gyur phyir //",
    "T11D4203:10a-52": "'dus la gcig nyid yin ma yin //",
    "T11D4203:10b-0": "@10b 'dus pa du mar thal bar 'gyur //",
    "T11D4203:10b-1": "sgra dag rang don spong ma yin //",
    "T11D4203:10b-2": "the tshom za phyir gzhan sel min //",
    "T11D4203:10b-3": "gcig las rnam grangs su 'gyur ro //",
    "T11D4203:10b-4": "tha dad na yang gnyis kar min //",
    "T11D4203:10b-5": "don gyi rdzas dang yon tan dag / gal te don gcig la 'jug na //",
    "T11D4203:10b-6": "spyi dang bye brag gnyis yod min //",
    "T11D4203:10b-7": "de ldan gnyis kyang yod ma yin //",
    "T11D4203:10b-8": "de bzhin du sgra rigs dang ni //",
    "T11D4203:10b-9": "yon tan tsam zhig brjod par 'gyur //",
    "T11D4203:10b-10": "de ldan brjod pa nyid la ni //",
    "T11D4203:10b-11": "mtshungs mi mtshungs su thal bar 'gyur //",
    "T11D4203:10b-12": "mtshungs phyir brjod par mi 'dod ce //",
    "T11D4203:10b-13": "ba lang rta la sogs la'ang mtshungs //",
    "T11D4203:10b-14": "der bye brag tu ma byas zhe /",
    "T11D4203:10b-15": "du mar byas pa 'dus par 'gyur //",
    "T11D4203:10b-16": "gzhan yang 'dod pa la yang med //",
    "T11D4203:10b-17": "yon tan rdzas dag gsal min 'gyur //",
    "T11D4203:10b-18": "tha dad rjod byed tha dad las //",
    "T11D4203:10b-19": "zhe na rang las khyad med sgra //",
    "T11D4203:10b-20": "gsal byed gsal ba tha dad las //",
    "T11D4203:10b-21": "phan tshun rten pa thob par 'gyur //",
    "T11D4203:10b-22": "rang bzhin du ma dang gcig gi //",
    "T11D4203:10b-23": "phan tshun gsal ba mang por 'gyur //",
    "T11D4203:10b-24": "yang brjod pa //",
    "T11D4203:10b-25": "yon tan nus pa rjod byed kyi //",
    "T11D4203:10b-26": "dbye bas tha dad rab tu btags //",
    "T11D4203:10b-27": "gcig mang po dang 'brel pa'i phyir //",
    "T11D4203:10b-28": "du ma nyid du thal bar 'gyur //",
    "T11D4203:10b-29": "zhes / bya ba bar skabs kyi tshigs su bcad pa'o //",
    "T11D4203:10b-30": "khyad par byed dang khyad par du //",
    "T11D4203:10b-31": "bya nyid rang dbang min sngar brjod //",
    "T11D4203:10b-32": "gzhan nyid du min spyi dang ni //",
    "T11D4203:10b-33": "tha dad rnam grangs brjod bskul yin //",
    "T11D4203:10b-34": "'gal med phyir na tshogs pa yang //",
    "T11D4203:10b-35": "de bzhin don gzhan rjod par byed //",
    "T11D4203:10b-36": "yang brjod pa /",
    "T11D4203:10b-37": "de tsam 'dod pa'i phyir tha dad //",
    "T11D4203:10b-38": "rang dang spyi yi dor ma yin //",
    "T11D4203:10b-39": "ma bzung na ni don gcig la //",
    "T11D4203:10b-40": "'di dag the tshom bskyed par mtshungs //",
    "T11D4203:10b-41": "du ma yin du zin kyang spyi //",
    "T11D4203:10b-42": "khas lan tha dad kyi sa mi 'khrul //",
    "T11D4203:10b-43": "khyad par byed dang khyad par du //",
    "T11D4203:10b-44": "bya ba de dag nyid mtshungs min //",
    "T11D4203:10b-45": "zhes bya ba bsdu ba'i tshigs su bcad pa dag go //",
    "T11D4203:10b-46": "tha dad tha dad gzhan rnams dang //",
    "T11D4203:10b-47": "'gal ba'i phyir na sel bar byed //",
    "T11D4203:10b-48": "spyi gzhan tha dad don rnams kyi //",
    "T11D4203:11a-0": "@11a * // rang dag spyi dag 'gal ba yin //",
    "T11D4203:11a-1": "de de'i dngos su gsal bya min //",
    "T11D4203:11a-2": "spyi ni mtshungs pa nyid ma yin //",
    "T11D4203:11a-3": "de gzhan khyad par gzhan rnams dang //",
    "T11D4203:11a-4": "de yi sel bar 'gyur ma yin //",
    "T11D4203:11a-5": "gang zhig gzhi mthun gyur pa de //",
    "T11D4203:11a-6": "yon tan dang ni yon tan gzhan //",
    "T11D4203:11a-7": "de rdzas gcig la 'jug pa'i phyir //",
    "T11D4203:11a-8": "gzhi yis mi 'gal bar byas nyid //",
    "T11D4203:11a-9": "ma mthong phyir yang sel ba yin //",
    "T11D4203:11a-10": "rang tha dad la spyi sel 'gyur //",
    "T11D4203:11a-11": "gzhan mi rigs pas mthong ba'i phyir //",
    "T11D4203:11a-12": "de lta de snang la the tshom //",
    "T11D4203:11a-13": "the tshom za par rigs she na //",
    "T11D4203:11a-14": "nges par yan gar ba la de //",
    "T11D4203:11a-15": "yan gar tha dad la med ce //",
    "T11D4203:11a-16": "nyan pa po la ltos pa mthong //",
    "T11D4203:11a-17": "sgra gzhan rnam par bcad nas ni //",
    "T11D4203:11a-18": "sgra yis spyi rjod byed pa yin //",
    "T11D4203:11a-19": "don gang la gcig the tshom za //",
    "T11D4203:11a-20": "du mar the tshom za na yang //",
    "T11D4203:11a-21": "sgra yi don gzhan ma mthong yang //",
    "T11D4203:11a-22": "rang don cha shas ston pa'i phyir //",
    "T11D4203:11a-23": "sgra yi 'brel pa nyid du sla //",
    "T11D4203:11a-24": "'khrul pa nyid kyang brjod ma yin //",
    "T11D4203:11a-25": "yang brjod pa /",
    "T11D4203:11a-26": "shing dang sa las 'byung dang rdzas //",
    "T11D4203:11a-27": "yod dang gzhal bya rim bzlog las //",
    "T11D4203:11a-28": "bzhi gsum gnyis gcig the tshom du //",
    "T11D4203:11a-29": "'gyur gzhan nges pa'i rgyu mtshan yin //",
    "T11D4203:11a-30": "zhes bya ba bar skabs kyi tshigs su bcad pa dag go //",
    "T11D4203:11a-31": "gzhan la khyab ba bkag pa'i phyir //",
    "T11D4203:11a-32": "tha dad don des tha dad min //",
    "T11D4203:11a-33": "dngos 'jug tha dad min phyir yang //",
    "T11D4203:11a-34": "tha dad thug pa med phyir dang //",
    "T11D4203:11a-35": "rigs kyi chos rnams rnam par gnas //",
    "T11D4203:11a-36": "gang las gzhan sel nges she na //",
    "T11D4203:11a-37": "'jig rten grags pa'i rjes mi btsal //",
    "T11D4203:11a-38": "de ltar gzugs nyid la mtshungs 'gyur //",
    "T11D4203:11a-39": "mig gzung bya nyid bya bar byas //",
    "T11D4203:11a-40": "rdzas la sogs la'ang thal bar 'gyur //",
    "T11D4203:11a-41": "dkar min sogs la khyad med 'gyur //",
    "T11D4203:11a-42": "rjes 'gro 'ba' zhig las 'grub 'gyur //",
    "T11D4203:11a-43": "khyab pa dngos su 'dod ma yin //",
    "T11D4203:11a-44": "thams cad med pa dang 'brel zhes //",
    "T11D4203:11a-45": "gang zhig khas len du 'gro na //",
    "T11D4203:11a-46": "yod de du ma'i bdag nyid las //",
    "T11D4203:11b-0": "yin zhes @11b ci zhig gang gis sbyor //",
    "T11D4203:11b-1": "'jim pa'i tha dad las kham phor //",
    "T11D4203:11b-2": "la sogs tha dad blor 'dod na //",
    "T11D4203:11b-3": "med tha dad las gzhan min yang //",
    "T11D4203:11b-4": "tha dad ci blo ci ste dgag / yon tan",
    "T11D4203:11b-5": "rnams kyi rang bzhin mchog / snang ba'i lam du'ang",
    "T11D4203:11b-6": "gang ma gyur // snang ba'i lam du gang gyur pa //",
    "T11D4203:11b-7": "de sgyu ma bzhin shin tu stong //",
    "T11D4203:11b-8": "phan tshun tha dad dag yod kyang //",
    "T11D4203:11b-9": "nog la sogs pa mthong ba las //",
    "T11D4203:11b-10": "de blo dper brjod 'gal ba de //",
    "T11D4203:11b-11": "khyod kyi lugs la rten pa yin //",
    "T11D4203:11b-12": "de mi ltos zhes pa 'di ni //",
    "T11D4203:11b-13": "rang gi rnam rtog spros par zad //",
    "T11D4203:11b-14": "sel ba min pa'i sgra yis ni //",
    "T11D4203:11b-15": "rang bzhin 'gal yang brjod mi bya //",
    "T11D4203:11b-16": "thog ma med phyir 'dod pa grub //",
    "T11D4203:11b-17": "spyi yi sgo nas sel bar byed //",
    "T11D4203:11b-18": "bdag gzhan yod par khas len na //",
    "T11D4203:11b-19": "gcig nyid du nyid kyis btags pa //",
    "T11D4203:11b-20": "de dag dngos po la mi rigs //",
    "T11D4203:11b-21": "khyod kyi'ang gsal ba nus par 'gyur //",
    "T11D4203:11b-22": "sgra yi brjod don la spyod pa //",
    "T11D4203:11b-23": "'di yang dbang po'i spyod yul min //",
    "T11D4203:11b-24": "gang zhig sgra la sogs pa 'di'i //",
    "T11D4203:11b-25": "'jug pa'i dbang po so sor min //",
    "T11D4203:11b-26": "gang zhig tshig gi brjod pa 'di ;",
    "T11D4203:11b-27": "/ ngag las don du rnam par brtags //",
    "T11D4203:11b-28": "ngag don so sor snang brjod gang //",
    "T11D4203:11b-29": "de yis dang po nye bar skyed //",
    "T11D4203:11b-30": "ji ltar goms pa'i ngag dag las //",
    "T11D4203:11b-31": "don la med du zin yang skye //",
    "T11D4203:11b-32": "rang gi rkyen dang rjes 'brel bas //",
    "T11D4203:11b-33": "rnam pa du ma so sor rtogs//",
    "T11D4203:11b-34": "de yang ngag gi don gzhan las //",
    "T11D4203:11b-35": "rnam par bcad pa'i don du 'dod //",
    "T11D4203:11b-36": "'grel par shes pa'i ngag gi don //",
    "T11D4203:11b-37": "'di yang rjes dpag las gzhan min //",
    "T11D4203:11b-38": "gang zhig gang las skyes pa yi //",
    "T11D4203:11b-39": "rnam rtog sna tshogs shes pa ni //",
    "T11D4203:11b-40": "de yang rang rig yin pas na //",
    "T11D4203:11b-41": "mngon sum nyid las gzhan ma yin //",
    "T11D4203:11b-42": "'dod rgyal la yang don dbye bas //",
    "T11D4203:11b-43": "la lar dngos su rjod par byed //",
    "T11D4203:11b-44": "de dper na /",
    "T11D4203:11b-45": "grangs dang tshad nyid kyi ni dbyibs //",
    "T11D4203:11b-46": "ltos pa med par rab tu 'jug / chu la sogs pa'i thigs pa dang //",
    "T11D4203:12a-0": "'dus @12a * //",
    "T11D4203:12a-1": "pa la yang rjod par byed //",
    "T11D4203:12a-2": "la lar ni yan lag 'ba' zhig la 'jug pa ma yin te /",
    "T11D4203:12a-3": "dper na /",
    "T11D4203:12a-4": "dbyibs dang kha dog cha shas kyis //",
    "T11D4203:12a-5": "khyad par byas nas 'jug pa min //",
    "T11D4203:12a-6": "sgra yis de yi cha shas la //",
    "T11D4203:12a-7": "rab tu 'jug pa dmigs ma yin //",
    "T11D4203:12a-8": "rtogs pa'i don ni bstan phyir ro //",
    "T11D4203:12a-9": "'brel pa ma yin brtags pa'i phyir //",
    "T11D4203:12a-10": "phyogs 'dis lhag ma rnams la'ang brjod //",
    "T11D4203:12a-11": "tshad ma kun las btus pa las gzhan sel brtag pa'i le'u ste lnga pa'o /",
    "T11D4203:12a-13": "// / tshad snang brjod par 'dod rnams la //",
    "T11D4203:12a-14": "rigs pa'i cha shas smra po bzhin //",
    "T11D4203:12a-15": "phyogs grub mtshungs pa ma yin zhes //",
    "T11D4203:12a-16": "bstan phyir ma tshang la sogs brjod //",
    "T11D4203:12a-17": "de nyid rab tu bstan phyir dang //",
    "T11D4203:12a-18": "de ltar snang ba brjod pa'i phyir //",
    "T11D4203:12a-19": "lan 'di brjod par rigs ma yin //",
    "T11D4203:12a-20": "ltag chod la ni rjes mthun lan //",
    "T11D4203:12a-21": "phrad dang ma phrad dag dang dus //",
    "T11D4203:12a-22": "gsum la'ang rtags su brjod 'dod min //",
    "T11D4203:12a-23": "phrad dang ma phrad rtags brjod de //",
    "T11D4203:12a-24": "ma tshang gtan tshigs rjes mthun yin //",
    "T11D4203:12a-25": "don rtags ma grub ltar snang yin //",
    "T11D4203:12a-26": "rtags brjod mi rtag pa'i rjes 'gro //",
    "T11D4203:12a-27": "de dag mi rtag par nus min //",
    "T11D4203:12a-28": "phyogs kyi skyon dang rjes mthun brjod //",
    "T11D4203:12a-29": "sngar brjod gtan tshigs med pa yis //",
    "T11D4203:12a-30": "bsgrub bya med par thal bar 'gyur //",
    "T11D4203:12a-31": "ma brjod par mtshungs sgro btags nas //",
    "T11D4203:12a-32": "smra po'i ngag gis sgrub par byed //",
    "T11D4203:12a-33": "ma grub ltar snang nyung ltar snang //",
    "T11D4203:12a-34": "brjod pa las sngar sgrub byed na'o //",
    "T11D4203:12a-35": "brjod pa las sngar rtags min phyir //",
    "T11D4203:12a-36": "ma grub pa dang 'gal ba'i ngag / ma skyes pa mtshungs rnam pa gnyis //",
    "T11D4203:12a-37": "gnyis su sgro btags pa las 'dod //",
    "T11D4203:12a-38": "'bras bu gzhan nyid kyi cha na //",
    "T11D4203:12a-39": "bsgrub bya mi bsgrub par ston pa //",
    "T11D4203:12a-40": "de ni 'bras mtshungs de lta bu //",
    "T11D4203:12a-41": "smra po'i 'dod pas rnam pa gsum //",
    "T11D4203:12a-42": "nges bsten mi mthun phyogs dag las //",
    "T11D4203:12a-43": "chos mthun dpe yis gzhan sgrub pa //",
    "T11D4203:12a-44": "chos mthun par mtshungs bzhin dag ni //",
    "T11D4203:12b-0": "chos mi @12b mthun pas mtshungs pa nyid //",
    "T11D4203:12b-1": "gzhan las ma grub bstan pa'i phyir //",
    "T11D4203:12b-2": "thun mong ltar snang rnam pa gnyis //",
    "T11D4203:12b-3": "grub par 'dod pa mtshungs pa'i phyir //",
    "T11D4203:12b-4": "'gal ba mi 'khrul pa can bzhin //",
    "T11D4203:12b-5": "'di yang rjes 'gro med pa'i phyir //",
    "T11D4203:12b-6": "dpe ltar snang ba'i skyon brjod yin //",
    "T11D4203:12b-7": "rjes 'gro phyin ci log nyid las //",
    "T11D4203:12b-8": "dpe dang bsgrub bya 'dres pa nyid //",
    "T11D4203:12b-9": "rtags de'i bdag nyid kyi dbye bas //",
    "T11D4203:12b-10": "'khrul pa ltar snang rnam pa gnyis //",
    "T11D4203:12b-11": "gtan tshigs phyogs gcig tu nges pa //",
    "T11D4203:12b-12": "sbyor ba snga ma la yod min //",
    "T11D4203:12b-13": "bye brag brjod pas chos mthun la'ang //",
    "T11D4203:12b-14": "rnam rtog mtshungs pa 'di la yang //",
    "T11D4203:12b-15": "'khrul pa can gyi bye brag gis //",
    "T11D4203:12b-16": "rtag par 'gyur ba de ltar snang //",
    "T11D4203:12b-17": "spyi min gyis kyang gcig nyid du //",
    "T11D4203:12b-18": "thal bar 'gyur phyir bye brag med //",
    "T11D4203:12b-19": "bsgrub bya rtags khyad med phyir yang//",
    "T11D4203:12b-20": "ma grub pa'i ltar snang bar 'dod //",
    "T11D4203:12b-21": "yang brjod pa /",
    "T11D4203:12b-22": "bsgrub bya la ni gnod chos kyang //",
    "T11D4203:12b-23": "mtshungs pa nyid kyis bye brag med //",
    "T11D4203:12b-24": "gtan tshigs skyon la 'gal ltar snang //",
    "T11D4203:12b-25": "skyon yod min te phyogs phyi ma //",
    "T11D4203:12b-26": "bsgrub bya la gnod sgrub pa'i phyir //",
    "T11D4203:12b-27": "gnod mi byed pa 'gal nyid yin //",
    "T11D4203:12b-28": "bsgrub bya la gzhan gtan tshigs kyis //",
    "T11D4203:12b-29": "bstan na dmigs pa mtshungs pa'o //",
    "T11D4203:12b-30": "bsgrub bya du ma bkod pa la //",
    "T11D4203:12b-31": "gtan tshigs de dang rjes mthun nyid //",
    "T11D4203:12b-32": "gtan tshigs kyis ni ma khyab kyang //",
    "T11D4203:12b-33": "bsgrub bya'i dngos po rtogs pa'i phyir //",
    "T11D4203:12b-34": "ma grub ltar snang sgra gnas kyi //",
    "T11D4203:12b-35": "thams cad rab tu sgrub ma yin //",
    "T11D4203:12b-36": "the tshom brjod don tha dad las //",
    "T11D4203:12b-37": "gtan tshigs the tshom rtsom par byed //",
    "T11D4203:12b-38": "bsgrub bya sgro btags ma nges pa //",
    "T11D4203:12b-39": "ltar snang rtags ma grub ltar snang //",
    "T11D4203:12b-40": "don gyis 'don min mi mthun phyogs //",
    "T11D4203:12b-41": "bsgrub brjod don go mtshungs 'dir ni //",
    "T11D4203:12b-42": "'khrul pa gzhan gyis bsgrub bya la //",
    "T11D4203:12b-43": "de yis sgrub pa de ltar snang //",
    "T11D4203:12b-44": "thal 'gyur mtshungs par 'dod pa yang //",
    "T11D4203:12b-45": "gang yang gnyis ka gtan tshigs lam //",
    "T11D4203:12b-46": "de ni dpe ltar snang ba bzhin //",
    "T11D4203:13a-0": "@13a * // ltag chod kun las phyogs tsam mo //",
    "T11D4203:13a-1": "ltag chod rnams la rtsod sgrub tu //",
    "T11D4203:13a-2": "phyin ci log dang brdzun nyid dang //",
    "T11D4203:13a-3": "'gal ba nyid de skyon gsum ste //",
    "T11D4203:13a-4": "gsum po tha dad dus mtshon min //",
    "T11D4203:13a-5": "ltag chod rnams kyi mtshan nyid lan //",
    "T11D4203:13a-6": "dka' bar rigs pa phra mor yang //",
    "T11D4203:13a-7": "shes bya rigs pa rtag par yang //",
    "T11D4203:13a-8": "ltag chod gzhan la de phyogs tsam //",
    "T11D4203:13a-9": "yang brjod pa /",
    "T11D4203:13a-10": "rtog ge'i phyogs tsam mu stegs kyi //",
    "T11D4203:13a-11": "de yang mtshan nyid ma bstan cing //",
    "T11D4203:13a-12": "rang gi sbyor ba dang yang 'gal //",
    "T11D4203:13a-13": "'dod don sgrub par byed pa min //",
    "T11D4203:13a-14": "gang zhig rtog ge'i lam nas chos nyid la khrid na //",
    "T11D4203:13a-15": "thub pa'i bstan las cher bsrings nyams par byas ma yin //",
    "T11D4203:13a-16": "de lta'ang de bzhin gshegs pa'i chos rnams kyi mtshan nyid //",
    "T11D4203:13a-17": "gal te gzhan du 'gro na dpyad par bya ba'i rigs //",
    "T11D4203:13a-18": "tshad ma'i phung po skyon dang yon tan rgyas pa ru //",
    "T11D4203:13a-19": "rab gsal byas la 'di ru dge ba ci bsags des //",
    "T11D4203:13a-20": "skye ba skye bar yon tan yod min shes pa yi //",
    "T11D4203:13a-21": "grub mtha' zhi zhing 'gro la rnam thar ster bar",
    "T11D4203:13a-22": "shog / tshad ma kun las btus pa las ltag",
    "T11D4203:13a-23": "chod brtag pa'i le'u ste drug pa'o /",
    "T11D4203:13a-25": "// / tshad ma kun las btus pa zhes bya ba'i",
    "T11D4203:13a-26": "rab tu byed pa slob dpon phyogs kyi glang pos",
    "T11D4203:13a-27": "mdzad pa rdzogs so /",
    "T11D4203:13a-29": "// / rgya gar gyi mkhan po su dha na rakshi ta dang //",
    "T11D4203:13a-30": "bod kyi lo tstsha ba dge bsnyen seng rgyal gyis bsgyur cing zhus pa'o /",
    "T11D4203:13a-32": "// /'jam pa'i mgon po'i bkas bskul phyogs kyi glang po'i bstan bcos rgya mtsho ltar zab 'di //",
    "T11D4203:13a-33": "rigs ldan rgyal po'i bkas bskul nor bzangs srung mdzad ces bye sde bdun bshad mkhan dang //",
    "T11D4203:13a-34": "gzus chung ston pa'i bkas bskul dge bsnyen seng rgyal zhes bya zha ma lo tstshas bsgyur //",
    "T11D4203:13a-35": "dge gang bsod nams bkas bskul 'gro kun rigs lam la gnas byang chub myur thob shog //"
}