{
    "NK118(se)001:1": "// rang bzhin rdzogs pa chen po'i lam gyi cha lag",
    "NK118(se)001:2": "sdom pa gsum rnam par nges pa zhes bya ba'i",
    "NK118(se)001:3": "bstan bcos bzhugs so //",
    "NK118(se)001:4": "na mo gu ra we /",
    "NK118(se)001:5": "dpal ldan tshogs gnyis chu gter bsrubs pa las //",
    "NK118(se)001:6": "mkhyen brtse'i 'od dkar nges gsang gru char 'bebs //",
    "NK118(se)001:7": "gangs can mkhas grub yongs kyi gtsug rgyan mchog /",
    "NK118(se)001:8": "mtsho skyes rdo rje 'gro ba'i bla mar 'dud //",
    "NK118(se)001:9": "'gro blo'i dri ma 'khrud mkhas drang srong gis //",
    "NK118(se)001:10": "blo gros beed+aura bum bzang rab thogs nas //",
    "NK118(se)001:11": "legs bshad sdom gsum bdud rtsi'i chu sbyin gyi //",
    "NK118(se)001:12": "don gnyer skye bo'i tshogs rnams 'dir 'dus shig /",
    "NK118(se)001:13": "rdzogs pa chen po ye shes spyi yi gzugs //",
    "NK118(se)001:14": "yongs su dag sku rdo rje 'chang chen po //",
    "NK118(se)001:15": "'bras bu'i mthar thug sangs rgyas nyag gcig de //",
    "NK118(se)001:16": "zab rgyas chos kyi sgo 'phar bgrang yas kyang //",
    "NK118(se)001:17": "gsang chen smin grol lam mchog ma bsten par //",
    "NK118(se)001:18": "thob pa min zhes rdzogs sangs rgyas des gsungs //",
    "NK118(se)001:19": "ji srid sems kyi 'jug pa ma zad bar //",
    "NK118(se)001:20": "bsam yas theg pa'i grangs mthar thug pa med //",
    "NK118(se)001:21": "bgrod cig lam la bkri ba'i ngal stegs te //",
    "NK118(se)001:22": "rang rang rjes mthun 'bras bu bla dang bcas //",
    "NK118(se)001:23": "thob kyang theg pa so so'i nges 'byung las //",
    "NK118(se)001:24": "theg gcig lam la ma zhugs 'bras thob ci //",
    "NK118(se)001:25": "'dir ni rdzogs pa chen po'i ring lugs ltar //",
    "NK118(se)001:26": "nyan thos rang rgyal byang chub sems dpa' la //",
    "NK118(se)001:27": "mtshan nyid rgyu yi theg pa gsum zhes gsungs //",
    "NK118(se)001:28": "kri ya u pa yo ga phyi rgyud gsum //",
    "NK118(se)001:29": "bla med pha rgyud ma h+aa yo ga dang //",
    "NK118(se)001:30": "ma rgyud a nu yo gar grags pa dang //",
    "NK118(se)001:31": "gnyis med rgyud sde a ti yo ga la //",
    "NK118(se)001:32": "nang rgyud gsum zhes theg pa rim dgur bsdu //",
    "NK118(se)001:33": "nyan rang byang sems rigs can so so la //",
    "NK118(se)001:34": "rdo rje 'dzin pa'i lam zhugs yod do zhes //",
    "NK118(se)001:35": "'bum lnga'i rgyud kyi lung las gsal bar grub //",
    "NK118(se)001:36": "bsam pa'i dbye bas sngags la 'jug pa'i tshul //",
    "NK118(se)001:37": "chos sgo mang yang de dag spro bya min //",
    "NK118(se)001:38": "'dir ni dbang po rab 'bring tha gsum las //",
    "NK118(se)001:39": "rab mchog sbyangs pa mthar son skal ldan te //",
    "NK118(se)001:40": "dbang bskur thob pas sdom gsum gcig car skyes //",
    "NK118(se)001:41": "rtogs grol dus mnyam in+d+ra b+h+au ti bzhin //",
    "NK118(se)001:42": "'bring ni sdom gsum so so'i cho ga la //",
    "NK118(se)001:43": "brten nas rim thob n+aa gardzu na ltar //",
    "NK118(se)001:44": "tha ma skal dman shin tu gdul dka' de //",
    "NK118(se)001:45": "gso sbyong bslab pa'i gnas bcu grub mtha' bzhi //",
    "NK118(se)001:46": "bya spyod rnal 'byor rgyud kun rim shes nas //",
    "NK118(se)001:47": "bla med 'jug pa'i brtag pa gnyis par gsungs //",
    "NK118(se)001:48": "'dir ni dbang po 'bring gi tshul 'chad de //",
    "NK118(se)001:49": "dge slong dge tshul dge bsnyen sdom ldan de //",
    "NK118(se)001:50": "rdo rje 'dzin pa'i rab 'bring tha yin zhes //",
    "NK118(se)001:51": "phur pa'i rgyud dang dus 'khor las gsungs shing //",
    "NK118(se)001:52": "'on kyang ye shes ldan pa gtso bor bzung //",
    "NK118(se)001:53": "snga 'gyur rgyud sde'i rtsa ba kun 'dus las //",
    "NK118(se)001:54": "rang dang gzhan don phan pa che bshad pa //",
    "NK118(se)001:55": "so thar sems bskyed dbang bskur nyid yin te //",
    "NK118(se)001:56": "so sor 'dzin na nyan thos byang sems dang //",
    "NK118(se)001:57": "rig pa 'dzin pa zhes su mkhas la grags //",
    "NK118(se)001:58": "de ltar thun mong sdom pa 'og ma gnyis //",
    "NK118(se)001:59": "'dir ni bla med dbang gi yan lag tu //",
    "NK118(se)001:60": "rgyud sde rgya mtshor bshad ltar 'dir 'chad do //",
    "NK118(se)001:61": "sdom gsum so sor khog dbub gleng gzhi dang //",
    "NK118(se)001:62": "dang por sdom pa ma thob thob pa'i tshul //",
    "NK118(se)001:63": "bar du thob pa mi nyams bsrung ba'i thabs //",
    "NK118(se)001:64": "tha mar nyams na gso tshul bzhi res sdom //",
    "NK118(se)001:65": "sdom gsum spyi'i bshad gzhi'i rim par phye ba ste dang po'o ////",
    "NK118(se)001:66": "gleng gzhi ston pas w+aa ra n+aa s+ai ru //",
    "NK118(se)001:67": "lhag pa'i tshul khrims gtsor ston bden pa bzhi //",
    "NK118(se)001:68": "lnga sder gsungs pa 'od srungs sogs kyis bsdus //",
    "NK118(se)001:69": "bye brag bshad mdzod la sogs 'phags pas brtsams //",
    "NK118(se)001:70": "yon tan 'od dang sh+aakya 'od kyis spel //",
    "NK118(se)001:71": "snga 'gyur sdom rgyun zhi ba 'tsho dang ni //",
    "NK118(se)001:72": "phyis nas sh+aakya sh+r+ai las kyang dar //",
    "NK118(se)001:73": "ngo bo nges 'byung bsam pas kun bslangs nas //",
    "NK118(se)001:74": "gzhan gnod gzhi bcas ldog pa lus ngag las //",
    "NK118(se)001:75": "skye phyir gzugs can yin ces 'dod pa dang //",
    "NK118(se)001:76": "spong sems rgyun chags sa bon la 'dod pa //",
    "NK118(se)001:77": "rang gi sde pa gong 'og so so'i lugs //",
    "NK118(se)001:78": "dbye ba bsnyen gnas dge bsnyen pha ma gnyis //",
    "NK118(se)001:79": "khyim pa'i phyogs yin dge tshul pha ma dang //",
    "NK118(se)001:80": "dge slong ma dang dge slong pha ma lnga //",
    "NK118(se)001:81": "rab byung la yin so thar ris brgyad po //",
    "NK118(se)001:82": "rdzas su bsdu na bzhir 'dod mdzod kyi lugs //",
    "NK118(se)001:83": "dang po sdom pa ma thob thob tshul la //",
    "NK118(se)001:84": "len tshul gnyis te sngon gyi cho ga ni //",
    "NK118(se)001:85": "rang byung ye shes khong chud 'phrin gyis rdzogs //",
    "NK118(se)001:86": "ston par khas blangs tshur shog gsol bzhi dang //",
    "NK118(se)001:87": "dris pa'i lan ldon lci chos khas blangs sogs //",
    "NK118(se)001:88": "gdug bya blo dag mkhan po 'phags pas yin //",
    "NK118(se)001:89": "da lta'i cho ga nges pa lnga bral zhing //",
    "NK118(se)001:90": "ma ning la sogs skye ba'i bar chad dang //",
    "NK118(se)001:91": "rgyal pos ma gnang la sogs gnas pa dang //",
    "NK118(se)001:92": "bya rog skrod mi nus sogs khyad par dang //",
    "NK118(se)001:93": "skra ser can sogs mdzes pa'i bar chad med //",
    "NK118(se)001:94": "nges 'byung blo can skal bzang skyes bu de //",
    "NK118(se)001:95": "legs gsungs 'dul ba rgya mtsho mtha' dag dang //",
    "NK118(se)001:96": "brgya rtsa gcig pa'i las phran la byang ba'i //",
    "NK118(se)001:97": "mkhan por bcas pas rim bzhin bsnyen par rdzogs //",
    "NK118(se)001:98": "snga ma ma byas rdzogs pa'am mdo sder snang //",
    "NK118(se)001:99": "thob mtshams brjod pa gsum gyi mtha' mar 'dod //",
    "NK118(se)001:100": "bar du thob pa mi nyams bsrung ba la //",
    "NK118(se)001:101": "bslab bya skyabs 'gro thun mong min gsum ni //",
    "NK118(se)001:102": "skyabs gzhan mi 'tshol sems can 'tshe ba spong //",
    "NK118(se)001:103": "mu stegs mi 'grogs so sor gus bskyed do //",
    "NK118(se)001:104": "srog dang bya dkar dkon mchog gsum mi spang //",
    "NK118(se)001:105": "dgos gal che yang thabs gzhan mi 'tshol zhing //",
    "NK118(se)001:106": "dus mchod mi bcag rang gzhan skyabs 'gror 'god //",
    "NK118(se)001:107": "gar 'gro'i phyogs kyi sangs rgyas la phyag 'tshal //",
    "NK118(se)001:108": "lnga rnams thun mong bslab byar jo bo bzhed //",
    "NK118(se)001:109": "rtsa bzhi spong ba tshul khrims yan lag bzhi //",
    "NK118(se)001:110": "chang spang bag yod yan lag mal che mtho //",
    "NK118(se)001:111": "gar phreng la sogs phyi dro'i kha zas gsum //",
    "NK118(se)001:112": "brtul zhugs yan lag bsnyen gnas sdom pa yin //",
    "NK118(se)001:113": "yan lag 'di brgyad gtan du ma yin pas //",
    "NK118(se)001:114": "yon tan rten min de phyir so thar ni //",
    "NK118(se)001:115": "mtshan nyid ldan pa rigs bdun kho na yin //",
    "NK118(se)001:116": "'di brgyad ji srid 'tsho ba'i bar bsrungs na //",
    "NK118(se)001:117": "go mi'i dge bsnyen yin kyang yod smra'i min //",
    "NK118(se)001:118": "gnas brtan sde pa'i lugs su dbyig gnyen bzhed //",
    "NK118(se)001:119": "gsod rku rdzun smra 'dod pas log par g.yem //",
    "NK118(se)001:120": "myos 'gyur spong rnams dge bsnyen sdom pa ste //",
    "NK118(se)001:121": "gang 'dod khas len grangs ltar sna gcig spyod //",
    "NK118(se)001:122": "sna 'ga' phal cher spyod dang yongs rdzogs spyod //",
    "NK118(se)001:123": "gcig gnyis gsum dang lnga spangs de yi steng //",
    "NK118(se)001:124": "mi tshangs spyod spong tshangs spyod dge bsten no //",
    "NK118(se)001:125": "'di dang go mi gnyis ni khyim pa dang //",
    "NK118(se)001:126": "rab byung gnyis ka min zhes mkhas rnams bzhed //",
    "NK118(se)001:127": "mi dge lhag drug phyogs mthun spang bya dang //",
    "NK118(se)001:128": "dge bsnyen sdom ldan rig pa 'dzin pas kyang //",
    "NK118(se)001:129": "rab byung rtags dang cho ga ma gtogs pa //",
    "NK118(se)001:130": "lhag rnams nyams su len par dpung bzang bshad //",
    "NK118(se)001:131": "srog gcod rku dang mi tshangs spyod dang rdzun //",
    "NK118(se)001:132": "chang 'thung gar sogs phreng sogs mal che mtho //",
    "NK118(se)001:133": "phyi dro'i kha zas gser dngul spong ba ste //",
    "NK118(se)001:134": "zhum pa spang phyir rags pa bcur dril gsungs //",
    "NK118(se)001:135": "chos gos lhung bzed 'chang ba 'bral ba dang //",
    "NK118(se)001:136": "sa rko rin chen reg dang me la reg /",
    "NK118(se)001:137": "spangs nas za dang shing 'dzeg shing gcod dang //",
    "NK118(se)001:138": "byin len r+ts+wa sngon khrod du mi gtsang 'dor //",
    "NK118(se)001:139": "gsog 'jog za dang sa bon 'joms pa rnams //",
    "NK118(se)001:140": "gnang bas nyes med bcu gsum ma gtogs pa //",
    "NK118(se)001:141": "dge slong ji bzhin spang blang mtha' dag gcig /'chang",
    "NK118(se)001:142": "ba'i zlar bsdu gos rgyu zla bar 'jog /'bral ba'i",
    "NK118(se)001:143": "zlar bsdu dgon pa'i 'bras spang byed //",
    "NK118(se)001:144": "gsog 'jog zlar bsdu gsog 'jog byed pa'ang gnang //",
    "NK118(se)001:145": "khyim rtags spong nyams rab byung rtags len nyams //",
    "NK118(se)001:146": "brnyas pas mkhan por nyams te nyams pa gsum //",
    "NK118(se)001:147": "spang ba dge tshul sdom pa'i bslab bya'o //",
    "NK118(se)001:148": "dge slob ma ni dge tshul thob pa'i steng //",
    "NK118(se)001:149": "gcig 'gro chur rkyal skyes reg lhan cig 'dug /",
    "NK118(se)001:150": "smyan bya nyes 'chab rtsa ba'i chos drug go //",
    "NK118(se)001:151": "gser bzung 'doms spu 'dreg dang sa brko spang //",
    "NK118(se)001:152": "byin len med dang gsog 'jog byas mi za //",
    "NK118(se)001:153": "r+ts+wa sngon mi gcod 'di rnams rjes mthun drug /",
    "NK118(se)001:154": "dge slong khrims la nyis brgya lnga bcu gsum //",
    "NK118(se)001:155": "sdom pa'i rtsa ba pham pa bzhi zhes pa //",
    "NK118(se)001:156": "gzhi yi yan lag cha kun bzung 'os pa //",
    "NK118(se)001:157": "skye gnas lam du pho dbang las rung ni //",
    "NK118(se)001:158": "bsam pa ngo tsha 'jigs med chags sems kyis //",
    "NK118(se)001:159": "sbyor ba drud pa mthar thug sim pa thob //",
    "NK118(se)001:160": "des ni tshangs par spyod las rnam par nyams //",
    "NK118(se)001:161": "brku ba'i gzhi ni mi gzhan nor yin pa //",
    "NK118(se)001:162": "bsam pa rang nyid 'tsho phyir brku sems kyis //",
    "NK118(se)001:163": "yul dus rin thang tshang ba sbyor bas brkus //",
    "NK118(se)001:164": "mthar thug brkus sam brkur bcug rtsad nas thob //",
    "NK118(se)001:165": "srog gcod gzhi ni mi gzhan ma 'khrul par //",
    "NK118(se)001:166": "bsam pa gsod sems gsad bya der shes pa //",
    "NK118(se)001:167": "sbyor ba gsod par brtsams nas ma bzlog pa //",
    "NK118(se)001:168": "mthar thug srog gi dbang po 'gags pa dang //",
    "NK118(se)001:169": "gsod bcug yi rang sngags sogs rkyen byas kyang //",
    "NK118(se)001:170": "rdzun gyi gzhi ni smra shes don go'i mir //",
    "NK118(se)001:171": "bsam pa 'du shes bsgyur nas brjod blo skyes //",
    "NK118(se)001:172": "sbyor ba mngon shes pa sogs yon tan tshogs //",
    "NK118(se)001:173": "med kyang yod ces bla ma'i rdzun smras pa //",
    "NK118(se)001:174": "mthar thug gzhan gyis rdzun de go na nyams //",
    "NK118(se)001:175": "'di bzhi gang spyad dge slong de pham phyir //",
    "NK118(se)001:176": "phas pham bzhi zhes thams cad mkhyen des gsungs //",
    "NK118(se)001:177": "dge 'dun lhag ma bcu gsum zhes grags pa //",
    "NK118(se)001:178": "bsgrod min gnas su khu ba 'byin pa dang //",
    "NK118(se)001:179": "chags pas bud med lus kyi cha shas 'dzin //",
    "NK118(se)001:180": "'khrig tshig rjen smra bud med chags phyir bkur //",
    "NK118(se)001:181": "pho mo phan tshun smyan byas 'dus te 'phrad //",
    "NK118(se)001:182": "rang don tshad lhag khang pa khang chen brtsigs //",
    "NK118(se)001:183": "brjod gzhi med dang snyad ka bag tsam la //",
    "NK118(se)001:184": "brten nas dge slong skur btab dge 'dun dbyen //",
    "NK118(se)001:185": "dbyen de'i rjes phyogs bslab pa dang 'gal ba //",
    "NK118(se)001:186": "khyim sun 'byin tshe skrod byed la snyon pa //",
    "NK118(se)001:187": "ltung byung bskul tshe bka' blo mi bde ba'o //",
    "NK118(se)001:188": "spang ba ltung byed sum cu'i sde bshad pa //",
    "NK118(se)001:189": "rang gi gos lhag zhag bcu 'das par 'chang //",
    "NK118(se)001:190": "chos gos dang bral zhag gcig lon pa dang //",
    "NK118(se)001:191": "gos rgyu zla gcig 'jog dang dge slong mar //",
    "NK118(se)001:192": "chos gos 'khrur 'jug de la gos rgyu len //",
    "NK118(se)001:193": "nye min khyim par gos rgyu slong ba dang //",
    "NK118(se)001:194": "ster na stod g.yogs smad g.yogs lhag por len //",
    "NK118(se)001:195": "rang la ster bsam chos gos gnas dpags pa //",
    "NK118(se)001:196": "rin dang khru tshad kyis slong rtags dran slong //",
    "NK118(se)001:197": "gos rin rin chen bskur ba len rnams so //",
    "NK118(se)001:198": "srin bal nang tshang byas pa'i stan byed dang //",
    "NK118(se)001:199": "dkon sar bal nag 'ba' zhig stan du 'dings //",
    "NK118(se)001:200": "bal nag cha gnyis stan byed lo drug ni //",
    "NK118(se)001:201": "ma song stan gsar byed dang tshad ldan gyi //",
    "NK118(se)001:202": "'ding ba yod kyang slar bzo bal nag ni //",
    "NK118(se)001:203": "rnyed nas lam gyi dpag tshad gsum mthar byed //",
    "NK118(se)001:204": "dge slong mar ni bal 'khru rmel bcug dang //",
    "NK118(se)001:205": "gser dngul len dang tshong 'bun mngon mtshan can //",
    "NK118(se)001:206": "ched du tshong byed lhung bzed byin ma brlabs //",
    "NK118(se)001:207": "zhag bcu 'das 'char lhung bzed zung 'chang ba //",
    "NK118(se)001:208": "gla rngan med par 'thag 'jug thags rgya bskyed //",
    "NK118(se)001:209": "dge slong gos byin slar phrogs gtad byung gos //",
    "NK118(se)001:210": "sbyin dus bshad las snga bar bdag gir byas //",
    "NK118(se)001:211": "dgon par 'jigs bcas gos bral zhag bdun 'das //",
    "NK118(se)001:212": "ras chen dgag dbye zin kyang zla phyed 'das //",
    "NK118(se)001:213": "dge 'dun bsngosa pa'i rnyed pa bdag tu bzung //",
    "NK118(se)001:214": "na sman zhag bdun 'das nas gsog 'jog go //",
    "NK118(se)001:215": "ltung byed 'ba' zhig dgu bcu tham pa ni //",
    "NK118(se)001:216": "shes bzhin rdzun smra dge slong skyon brjod pa //",
    "NK118(se)001:217": "phra mas 'byed dang skyo sngogs bzlums kyang dbye //",
    "NK118(se)001:218": "bud med chos ston bsnyen par ma rdzogs dang //",
    "NK118(se)001:219": "lhan cig chos 'don gnas ngan len ltung brjod //",
    "NK118(se)001:220": "mi chos bla ma bden smra bshes ngor 'phya //",
    "NK118(se)001:221": "bslab gzhi khyad gsod sa bon skye ba gcod //",
    "NK118(se)001:222": "bdag gi ngor 'phya bsgo ba rnar gzon ni //",
    "NK118(se)001:223": "ltung byung gleng la ma thos lan gzhan 'debs //",
    "NK118(se)001:224": "khri dang 'ding ba ma bsdus gting song dang //",
    "NK118(se)001:225": "dge slong skrod dang tho 'tshams phyis gnon byas //",
    "NK118(se)001:226": "mal khris bug dbyung srog chags ldan pa'i chu //",
    "NK118(se)001:227": "r+ts+war 'debs gtsug lag pha gu rim gnyis brtsig /",
    "NK118(se)001:228": "shes bzhin bgyis so 'di man dge slong mar //",
    "NK118(se)001:229": "ma bskos chos ston bskos kyang nyi nub dang //",
    "NK118(se)001:230": "kha zas phyir ston gos brtsems chos gos sbyin //",
    "NK118(se)001:231": "don mthun lam 'grogs gru de gyen mthur 'gro //",
    "NK118(se)001:232": "dben par gcig 'dug pa dang 'greng ba dang /",
    "NK118(se)001:233": "sbyor bcug zas za rnams ni spang bar bya //",
    "NK118(se)001:234": "yang yang zas za mu stegs 'dug pa'i sar //",
    "NK118(se)001:235": "zhag gcig lhag bsdad za dang lhung bzed do //",
    "NK118(se)001:236": "za dang zos rjes bza' bca' za ba dang //",
    "NK118(se)001:237": "spang zas ltung 'byung ched du rdzun gyis stob //",
    "NK118(se)001:238": "gnang min mtshams nang logs su 'dus nas za //",
    "NK118(se)001:239": "dus min phyed yol za dang gsog 'jog za //",
    "NK118(se)001:240": "sbyin len ma byas sman bzhi khar mid pa //",
    "NK118(se)001:241": "bsod pa zhim pa'i zas slong srog chags bcas //",
    "NK118(se)001:242": "chur spyod nyal po byed pa'i shul du nyal //",
    "NK118(se)001:243": "dben pa'i skyabs su 'greng dang gcer bur rgyu //",
    "NK118(se)001:244": "dmag blta dmag sar zhag gnyis lhag pa bsdad //",
    "NK118(se)001:245": "dmag gi ru bkod byed dang dge slong brdeg /",
    "NK118(se)001:246": "brdeg brtsams gnas ngan len gyi ltung ba 'chab //",
    "NK118(se)001:247": "dge slong zas gcod me la reg tu bcug /",
    "NK118(se)001:248": "dge 'dun las la 'dun phul phyir ldog smra //",
    "NK118(se)001:249": "bsnyen ma rdzogs dang nub gnyis lhag par nyal //",
    "NK118(se)001:250": "sdig lta'i chos lugs mi gtong phebs par smra //",
    "NK118(se)001:251": "dge tshul sdig lta mi gtong lhan cig nyal //",
    "NK118(se)001:252": "rung ba'i tshon min kha dog can gos gyon //",
    "NK118(se)001:253": "rin chen dmag chas rol mo'i chas la reg /",
    "NK118(se)001:254": "tsha dus rang gar khrus byed dud 'gro gsod //",
    "NK118(se)001:255": "dge slong byas la 'gyod bskyed gag tshil sgog /",
    "NK118(se)001:256": "chur rtse bud med gnas gcig nyal ba dang //",
    "NK118(se)001:257": "dge slong dngangs byed de yi yo byad sbed //",
    "NK118(se)001:258": "sngar byin gding med slar blangs spyod pa dang //",
    "NK118(se)001:259": "gzhi med skur btab bud med lhan cig tu //",
    "NK118(se)001:260": "skyes pa med par lam 'gro rkun ma'ang mtshungs //",
    "NK118(se)001:261": "nyi shu ma lon pa la bsnyen rdzogs phog /",
    "NK118(se)001:262": "sa brko mgron bos zla bzhi lhag par zos //",
    "NK118(se)001:263": "mi shes brjod dang 'thab pa'i nyan rna byed //",
    "NK118(se)001:264": "nyes med mi smra 'gro dang mi gus 'gal //",
    "NK118(se)001:265": "chang 'thung dus min phyi dro grong du rgyu //",
    "NK118(se)001:266": "zas bcas phyi dro rgyu dang khyim gsum 'das //",
    "NK118(se)001:267": "rgyal po btsun mor rtse ba'i khab tu nyal //",
    "NK118(se)001:268": "mdo sogs 'don la da gdod shes zer dang //",
    "NK118(se)001:269": "rin chen khab ral khri rkang tshad lhag bzos //",
    "NK118(se)001:270": "ngan sems shing bal khri steng brdal te bgos //",
    "NK118(se)001:271": "gding g.yan ras chen chos gos tshad lhag go //",
    "NK118(se)001:272": "so sor bshags bya'i sde ni bzhi yin te //",
    "NK118(se)001:273": "dge slong ma las grong du zas bslangs zos //",
    "NK118(se)001:274": "khyim du dge slong mas bsgos ma bzlog zos //",
    "NK118(se)001:275": "bslab sdom sbyin las rung min bslangs te zos //",
    "NK118(se)001:276": "nags ma myul bar dgon par bslangs zos bzhi'o //",
    "NK118(se)001:277": "nyes byas brgya dang bcu gnyis zhes grags pa //",
    "NK118(se)001:278": "sham thabs zlum min brtsengs 'jol glang sna 'dra //",
    "NK118(se)001:279": "lteb dang phur ma gdengs ka lta bu 'dun //",
    "NK118(se)001:280": "zlum min ring thung stod gsum gos kyi bcu'o //",
    "NK118(se)001:281": "ma bsdams bgo ba ca co mig g.yengs dang //",
    "NK118(se)001:282": "ring blta mgo bstums gos barjesa phrag la gzar //",
    "NK118(se)001:283": "lag pa gnya' gong bsnol dang ltag par bsnol //",
    "NK118(se)001:284": "mchong rkyang rkang pa'i brang dang rting btsugs 'gro //",
    "NK118(se)001:285": "lag pa dkur brten lus bsgyur lag pa g.yug /",
    "NK118(se)001:286": "mgo bsgyur phrag pa sprad dang lag sbrel rnams //",
    "NK118(se)001:287": "mi byed khyim 'gro'i spyod yul nyi shu'o //",
    "NK118(se)001:288": "stan la ma bsgos ma brtags 'phongs rdeb dang //",
    "NK118(se)001:289": "rkang brkyang bsnol dang barla bsnol long bu brtsegs //",
    "NK118(se)001:290": "khri 'og rkang dgug rkang pa gdangs te 'dug /'doms mthong rnams spang 'dug tshul dgu yin no //",
    "NK118(se)001:291": "legs par mi len mu kha mnyam par len //",
    "NK118(se)001:292": "mthar chags mi len lhung bzed zur mig blta //",
    "NK118(se)001:293": "bzed sngas sngar byung sbas nas bzed pa dang //",
    "NK118(se)001:294": "snod gzhan steng bzed spang ba zas blang brgyad //",
    "NK118(se)001:295": "'gal za kham che chung dang ran par min //",
    "NK118(se)001:296": "kha gdangs za bzhin smra dang tsug tsug dang //",
    "NK118(se)001:297": "cag cag hu hu phu phu lce phyung za //",
    "NK118(se)001:298": "'bru nas gud phye zas la skyon 'phya dang //",
    "NK118(se)001:299": "kham gcig mkhur spo rkan tog kham 'phro bcad //",
    "NK118(se)001:300": "lag pa ldag 'byog lag sprug skyom skyom byed //",
    "NK118(se)001:301": "mchod rten 'drar byed nyer gcig za tshe spang //",
    "NK118(se)001:302": "lhung bzed la 'phya phyir blta lag pa ni //",
    "NK118(se)001:303": "zas 'bags chu snod mi reg chu mi gtor //",
    "NK118(se)001:304": "ma 'dres 'bags chu 'bo dang zas lhag bzhag /",
    "NK118(se)001:305": "sa rjes gad kha ri gzar bang rim bzhir //",
    "NK118(se)001:306": "mi bzhag gdag yang rkan gzar du mi 'khru //",
    "NK118(se)001:307": "langs dang chu drag mi gcu bcu bzhi'o //",
    "NK118(se)001:308": "chos ston sde ni langs nyal rang dmar 'dug /",
    "NK118(se)001:309": "mdun nas 'gro la phyi bshad lam po'i 'gram //",
    "NK118(se)001:310": "mgo g.yogs bardzesa gzar lag pa gnya' ltag bsnol //",
    "NK118(se)001:311": "do ker bcings dang zhwa gyon cod pan btags //",
    "NK118(se)001:312": "phreng ba dang ni mgo dkris glang rta zhon //",
    "NK118(se)001:313": "khyogs dang bzhon pa mchil lhwam gyon pa dang //",
    "NK118(se)001:314": "'khar ba gdugs mtshon ral gri dgra cha mda' //",
    "NK118(se)001:315": "go cha gyon la mi bshad nyer drug go //",
    "NK118(se)001:316": "sgrub tshul gsum ni 'grengs te bshad gci 'dor //",
    "NK118(se)001:317": "chu dang r+ts+wa la bshang gci snabs mi 'dor //",
    "NK118(se)001:318": "shing la mi gang mthor 'dzeg rgyu gcig go //",
    "NK118(se)001:319": "dge slong ma la pham brgyad lhag nyi shu //",
    "NK118(se)001:320": "spang ltung so gsum ltung byed brgya brgyad cu //",
    "NK118(se)001:321": "so gshags bcu gcig nyes byas brgya bcu gnyis //",
    "NK118(se)001:322": "sum brgya drug cu rtsa bzhi mdo tsam mo //",
    "NK118(se)001:323": "sgrub pa'i bslab bya yongs su sbyong ba'i tshul //",
    "NK118(se)001:324": "gso sbyong dbyar gnas dgag dbye gos kyi gzhi //",
    "NK118(se)001:325": "ko lpags gnas mal sman sogs gzhan du shes //",
    "NK118(se)001:326": "mdor na ye nas gnang dang bkag pa med //",
    "NK118(se)001:327": "byar rung dang nye mi rung ldog byed na //",
    "NK118(se)001:328": "de dag spyod cig mi rung dang nye zhing //",
    "NK118(se)001:329": "rung ba bzlog na kun tu spong zhes gsungs //",
    "NK118(se)001:330": "skye ba'i rten ni mu stegs mtshams med byas //",
    "NK118(se)001:331": "sgra mi snyan dang za ma mtshan gnyis dang //",
    "NK118(se)001:332": "ma ning rigs lnga mtshan gsum gyur pa dang //",
    "NK118(se)001:333": "sprul pa ma gtogs gling gsum skyes pa yi //",
    "NK118(se)001:334": "skyes pa bud med sdom pa'i rten du 'dod //",
    "NK118(se)001:335": "tha mar nyams na gso ba'i tshul bshad pa //",
    "NK118(se)001:336": "gtong ba bslab pa phul dang shi 'phos dang //",
    "NK118(se)001:337": "mtshan gnyis gcig car byung dang lan gsum gyur //",
    "NK118(se)001:338": "rgyu 'bras med bltas rtsa ba chad rnams lci //",
    "NK118(se)001:339": "nyi shu ma lon bsnyen rdzogs rjes su shes //",
    "NK118(se)001:340": "dge slong sdom gtong rten phyir khas blangs 'das //",
    "NK118(se)001:341": "dge slong ma'o mtshan 'das bsnyen gnas kyi //",
    "NK118(se)001:342": "sdom pa gtong rnams so sos thun mong min //",
    "NK118(se)001:343": "rtsa ltung byung dang dam chos nub na'ang gtong //",
    "NK118(se)001:344": "kha che'i yul gyi bye brag smra ba rnams //",
    "NK118(se)001:345": "sdom ldan rtsa ltung byung ba gnyis ldan na //",
    "NK118(se)001:346": "nor ldan bu lon can bzhin 'dod pa dang //",
    "NK118(se)001:347": "kha cig rtsa bzhi gcig spyad kun nyams zer //",
    "NK118(se)001:348": "dang po'i las can sems 'khrugs tshor bas gzir //",
    "NK118(se)001:349": "sgrub par ma nus pa la nyes pa med //",
    "NK118(se)001:350": "'chab pa zhes grags gsang ste mi brjod pa //",
    "NK118(se)001:351": "pham pa 'chab bcas tshe 'dir gsor mi rung //",
    "NK118(se)001:352": "'chab pa med na dngos po brjod pa yis //",
    "NK118(se)001:353": "dge 'dun la bshags mthong sdom bar gyis 'dag /",
    "NK118(se)001:354": "sdom pa slar nod lhag ma bcu gsum sogs //",
    "NK118(se)001:355": "lci yang la ltos bshags te rim par ldang //",
    "NK118(se)001:356": "mdor na stobs bzhir ma 'dus bshags pa med //",
    "NK118(se)001:357": "sngar byas 'gyod bshags khong du dug song ltar //",
    "NK118(se)001:358": "'gyod pa snying nas rnam par sun 'byin stobs //",
    "NK118(se)001:359": "dug la sman bzhin 'jug pa drag po yis //",
    "NK118(se)001:360": "nyes phyir dge ba'i gnyen po kun spyod stobs //",
    "NK118(se)001:361": "dug mi 'thung ltar phyis nas nyes sdom la //",
    "NK118(se)001:362": "nges shes drag po rnam par sor chud stobs //",
    "NK118(se)001:363": "sman pa bsten ltar skyabs sems ltung bshags sogs //",
    "NK118(se)001:364": "dad pa drag pos rten gyi stobs bzhi spyad //",
    "NK118(se)001:365": "'on kyang sdig ltung stobs ldan res spyod na //",
    "NK118(se)001:366": "sa thob yun du 'gor bas mig ltar bsrung //",
    "NK118(se)001:367": "phan yon nad dang rgyal po'i chad phyir blangs //",
    "NK118(se)001:368": "rkyen 'ga' sel kyang 'jigs skyobs tshul khrims yin //",
    "NK118(se)001:369": "phyi ma'i ched blangs legs smon tshul khrims zhes //",
    "NK118(se)001:370": "lha mi'i bde 'bras thob kyang thar pa min //",
    "NK118(se)001:371": "nges par 'byung ba'i tshul khrims sdom ldan na //",
    "NK118(se)001:372": "dgra bcom thob pa dga' bo'i rnam thar bzhin //",
    "NK118(se)001:373": "skyabs gsum 'dzin sogs yon tan phyi ma mchog /",
    "NK118(se)001:374": "snga ma phyi ma'i thun mong lam yin phyir //",
    "NK118(se)001:375": "sems bskyed sngags kyi gdul bya'ang de dang mtshungs //",
    "NK118(se)001:376": "de phyir yon tan kun gyi gzhi rten yin //",
    "NK118(se)001:377": "'dul ba so thar gyi rim par phye ba ste gnyis pa'o ////",
    "NK118(se)001:378": "skal bzang 'gro ba'i 'dren pa thub chen des //",
    "NK118(se)001:379": "bya rgod phung sogs theg chen rigs can la //",
    "NK118(se)001:380": "shin tu rgyas pa'i sde snod dpag yas gsungs //",
    "NK118(se)001:381": "'jam dbyangs bka' bsdus klu sgrub sogs kyis bkral //",
    "NK118(se)001:382": "zhi ba lhas spel zab mo lta ba'i lugs //",
    "NK118(se)001:383": "byams pas bka' bsdus thog med sku mched bkral //",
    "NK118(se)001:384": "jo bo rjes spel rgya chen spyod pa'i srol //",
    "NK118(se)001:385": "pad+ma'i ring lugs n+aa gardzu na mthun //",
    "NK118(se)001:386": "ngo bo byams dang snying rjes rgyud brlan cing //",
    "NK118(se)001:387": "gzhan gyi don du byang chub thob 'dod pas //",
    "NK118(se)001:388": "sgo gsum nyes pa spong ba'i sems pa'o //",
    "NK118(se)001:389": "dbye ba klu sgrub thogs med srol gnyis grags //",
    "NK118(se)001:390": "re re gcig nas drug par gnyis gnyis te //",
    "NK118(se)001:391": "dang po stong nyid snying rje'i snying po can //",
    "NK118(se)001:392": "tshogs gnyis bslab pa kun rdzob don dam gnyis //",
    "NK118(se)001:393": "tshul khrims ting 'dzin shes rab bslab gsum dang //",
    "NK118(se)001:394": "tshogs sbyor mos pas spyod pa'i sems bskyed dang //",
    "NK118(se)001:395": "ma dag sa bdun lhag bsam dag pa dang //",
    "NK118(se)001:396": "dag pa sa gsum rnam par smin pa dang //",
    "NK118(se)001:397": "thugs rje chen po sgrib kun spangs pa ni //",
    "NK118(se)001:398": "sangs rgyas sa yi sems bskyed dag dang bzhi //",
    "NK118(se)001:399": "lnga ni lam lnga drug ni phar phyin drug /",
    "NK118(se)001:400": "sa gser zla ba me sogs nyer gnyis ni //",
    "NK118(se)001:401": "sa mtshams kyis phye sa bcu'i bar du'o //",
    "NK118(se)001:402": "kun kyang bsdu na smon 'jug rnam pa gnyis //",
    "NK118(se)001:403": "de yang bsam pas smon dang sbyor bas khyab //",
    "NK118(se)001:404": "'gro bar 'dod dang 'gro ba ji bzhin no //",
    "NK118(se)001:405": "dang po sdom pa ma thob thob tshul ni //",
    "NK118(se)001:406": "len tshul sdom gnas dge ba'i bshes gnyen la //",
    "NK118(se)001:407": "theg chen snod gyur dad ldan slob ma yis //",
    "NK118(se)001:408": "yan lag bdun mthar smon 'jug stabs gcig tu //",
    "NK118(se)001:409": "len cing rang gzhan dga' ba sgom pa rnams //",
    "NK118(se)001:410": "klu sgrub lugs yin thogs med bzhed pa ni //",
    "NK118(se)001:411": "smon sems len la so thar mi dgos kyang //",
    "NK118(se)001:412": "yang dag blangs pa rigs bdun sngon song nas //",
    "NK118(se)001:413": "bar chad dri dang bslab pa khas len sogs //",
    "NK118(se)001:414": "smon 'jug cho ga so so'i sgo nas len //",
    "NK118(se)001:415": "rgyal ba'i rten la'ang rung bar srol gnyis mthun //",
    "NK118(se)001:416": "thob mtshams brjod pa gsum gyi mtha' la'o //",
    "NK118(se)001:417": "don dam sems bskyed cho gas blangs thob pa //",
    "NK118(se)001:418": "gsang sngags lugs yin mdo las bshad srid na //",
    "NK118(se)001:419": "dam bca' nyid yin sgom pa'i stobs las skye //",
    "NK118(se)001:420": "bar du mi nyams bsrung ba'i thabs bshad pa //",
    "NK118(se)001:421": "byang chub sems dpa'i tshul khrims gsum yin te //",
    "NK118(se)001:422": "nyes spyod sdom dang dge ba chos sdud dang //",
    "NK118(se)001:423": "sems can don byed gsum las dang po ni //",
    "NK118(se)001:424": "dkon mchog dkor 'phrog dang ni chos spong las //",
    "NK118(se)001:425": "tshul ldan tshul 'chal khrims gcod bslab 'bebs sogs //",
    "NK118(se)001:426": "mtshams med las byed log lta lnga rgyal po //",
    "NK118(se)001:427": "grong ljongs grong khyer grol brdal yul 'khor rnams //",
    "NK118(se)001:428": "'joms par byed pa'ang blon por nges pa lnga //",
    "NK118(se)001:429": "ma sbyangs stong nyid brjod sngas nyan thos smon //",
    "NK118(se)001:430": "rdzogs byang phyir ldog theg dman sems bskyed dang //",
    "NK118(se)001:431": "so thar spangs nas theg chen slob pa dang //",
    "NK118(se)001:432": "nyan thos theg pas chags sogs mi zlog pas //",
    "NK118(se)001:433": "de zlog de yi 'bras bu med par byas //",
    "NK118(se)001:434": "phrag dog dbang gis bdag bstod gzhan smod dang //",
    "NK118(se)001:435": "rnyed dang bkur sti'i ched du bdag 'tshong dang //",
    "NK118(se)001:436": "dge slong chad pas gcod 'jug sug 'bul dang //",
    "NK118(se)001:437": "spong ba'i longs spyod kha ton pa la byin //",
    "NK118(se)001:438": "zhi gnas 'dor bcug phal la 'byung nges brgyad //",
    "NK118(se)001:439": "de der 'byung nyes bzhag gi kun la kun //",
    "NK118(se)001:440": "ming du bco brgyad rdzas su bcu bzhi ste //",
    "NK118(se)001:441": "smon 'jug sems btang de rnams rtsa ltung yin //",
    "NK118(se)001:442": "yan lag nyes byas brgyad cu la sogs pa //",
    "NK118(se)001:443": "phra phyir 'dir ni ma bshad bslab btus blta //",
    "NK118(se)001:444": "thogs med lugs kyi smon pa'i bslab bya la //",
    "NK118(se)001:445": "sems can blos mi btang dang phan yon dran //",
    "NK118(se)001:446": "tshogs bsag byang sems sbyang la brtson pa dang //",
    "NK118(se)001:447": "dkar nag chos brgyad blang dor smon pa'i yin //",
    "NK118(se)001:448": "mchod 'os bslu dang 'gyod med 'gyod pa bskyed //",
    "NK118(se)001:449": "dam par sku 'debs 'gro la g.yo sgyus spyod //",
    "NK118(se)001:450": "nag po'i chos bzhi spang zhing ldog pa ni //",
    "NK118(se)001:451": "dkar po'i chos bzhi yin pas kun tu spyad //",
    "NK118(se)001:452": "rnyed bkur lhag zhen bdag bstod gzhan smod dang //",
    "NK118(se)001:453": "ser snas zang zing nor dang chos mi ster //",
    "NK118(se)001:454": "khro bos gzhan 'tshe shad sbyang gis mi ldog /",
    "NK118(se)001:455": "g.yom las chos ltar bcos mos ston pa bzhi //",
    "NK118(se)001:456": "rtsa ltung bzhi ste 'jug pa'i bslab bya'o //",
    "NK118(se)001:457": "nyes byas phra ba zhe drug gzhan du shes //",
    "NK118(se)001:458": "dge ba chos sdud phar phyin drug slob ste //",
    "NK118(se)001:459": "dbul ba sel phyir chos nor mi 'jigs sbyin //",
    "NK118(se)001:460": "spong ba'i sems kyis tshul khrims rnam gsum spyad //",
    "NK118(se)001:461": "khong khro zab mo sdug bsngal bzod par bya //",
    "NK118(se)001:462": "go cha dge sdud gzhan phan brtson 'grus brtsam //",
    "NK118(se)001:463": "'jig rten 'jig rten 'das pa'i bsam gtan bsgom //",
    "NK118(se)001:464": "thos bsam sgom pa'i shes rab zab mo spyad //",
    "NK118(se)001:465": "sems can don byed tshul khrims bsdu dngos bzhi //",
    "NK118(se)001:466": "thog mar sbyin pas gdul bya rab bsdus nas //",
    "NK118(se)001:467": "snyan par smra ba'i gtam gyis yid rab drang //",
    "NK118(se)001:468": "theg pa rim dgur bkri ba don spyod de //",
    "NK118(se)001:469": "de dag 'dren phyir rang yang don de spyod //",
    "NK118(se)001:470": "mthun phyogs kun slob mi mthun mtha' dag spang //",
    "NK118(se)001:471": "rtag tu dran dang shes bzhin bag yod bsten //",
    "NK118(se)001:472": "'gro 'dug za nyal spyod lam rnam pa bzhir //",
    "NK118(se)001:473": "spyod yul yongs su dag pa'i mdo sde ltar //",
    "NK118(se)001:474": "gang byed rigs mthun tshig gis smon lam 'debs //",
    "NK118(se)001:475": "mkhyen rab dbang phyug klong chen rab 'byams ni //",
    "NK118(se)001:476": "smon pa'i bslab bya tshad med bzhi bsgom zhing //",
    "NK118(se)001:477": "'jug pa'i bslab bya pha rol phyin drug spyod //",
    "NK118(se)001:478": "bsdu na dkar nag chos brgyad 'du zhes gsungs //",
    "NK118(se)001:479": "'dir ni phan dang bde ba rnams bya zhing //",
    "NK118(se)001:480": "'dir yang mi phan phyi mar gnod pa spang //",
    "NK118(se)001:481": "srol gnyis bslab byar ma 'dus med ces smra //",
    "NK118(se)001:482": "skye ba'i rten ni lha klu 'phrog ma sogs //",
    "NK118(se)001:483": "sdig can la yang skye bar klu sgrub bzhed //",
    "NK118(se)001:484": "thogs med de'i rten so thar dgos zhes gsungs //",
    "NK118(se)001:485": "spyir na sangs rgyas chos la dad byed cing //",
    "NK118(se)001:486": "'bras bu bla med byang chub la dad dang //",
    "NK118(se)001:487": "rgyal sras spyod pa rgya mtshor dad byed na //",
    "NK118(se)001:488": "byang sems skye bar dkon mchog t+aa lar gsungs //",
    "NK118(se)001:489": "tha mar nyams na gso ba'i tshul bshad pa //",
    "NK118(se)001:490": "gang gis rigs dang mi rigs ma brtags par //",
    "NK118(se)001:491": "rtsom mam ldog gam btang snyoms 'jog kyang rung //",
    "NK118(se)001:492": "'os las 'das byed thams cad ltung ba'i sde //",
    "NK118(se)001:493": "don chen bsgrub la chung btang gzugs brnyan te //",
    "NK118(se)001:494": "nus pa'i yul min thams cad ltung ba med //",
    "NK118(se)001:495": "mi nus der brtson de yi gzugs brnyan yin //",
    "NK118(se)001:496": "gzhan phyir phan na lus ngag mi dge 'dun //",
    "NK118(se)001:497": "gnang ba'i skabs yod don la dge ba yin //",
    "NK118(se)001:498": "thun 'das nyams na 'phags pa nam snying la //",
    "NK118(se)001:499": "tho rangs gsol btab rmi lam ltung ba 'chags //",
    "NK118(se)001:500": "lhag ma phung po gsum pa nyin mtshan du //",
    "NK118(se)001:501": "lan gsum 'don pas gzhil ba klu sgrub lugs //",
    "NK118(se)001:502": "smon pa'i sems ni nag po'i chos bzhi spyad //",
    "NK118(se)001:503": "sems can snying nas blos btang de gtong 'gyur //",
    "NK118(se)001:504": "rgyun mi chad spyod ngo tsha khrel med dang //",
    "NK118(se)001:505": "des mgu dga' dang de nyid yon tan du //",
    "NK118(se)001:506": "lta ba kun dkris chen pos sdom pa 'joms //",
    "NK118(se)001:507": "pham pa zhes brjod chung dang 'bring la min //",
    "NK118(se)001:508": "phas pham byung na slar blang 'bring ni gsum //",
    "NK118(se)001:509": "tha ma gcig mdun dngos po brjod pas bshags //",
    "NK118(se)001:510": "mthun pa'i gang zag med na yid kyis bsdam //",
    "NK118(se)001:511": "rgya chen spyod pa'i ring lugs zla med do //",
    "NK118(se)001:512": "'di 'dra'i byang chub sems kyi rtsis zin na //",
    "NK118(se)001:513": "gnyid sogs bag med gyur la'ang bsod nams shugs //",
    "NK118(se)001:514": "rgyun mi chad 'byung rgyal ba'i sras su 'gyur //",
    "NK118(se)001:515": "grangs med gsum bdun so gsum byang chub thob //",
    "NK118(se)001:516": "byang chub sems dpa'i sems bskyed kyi bslab bya bshad pa'i rim par phye ba ste gsum pa'o ////",
    "NK118(se)001:517": "kun bzang rdo rje 'chang dbang ston pa des //",
    "NK118(se)001:518": "'og min chen por rgyud sde rgya mtsho gsungs //",
    "NK118(se)001:519": "phyis nas 'bras spungs sogs su bzlas te bstan //",
    "NK118(se)001:520": "phyag rdor dang ni zhu ba'i 'khor gyis bsdus //",
    "NK118(se)001:521": "grub chen brgyad sogs rgya bod mkhas pas bkral //",
    "NK118(se)001:522": "snga 'gyur ring lugs bka' gter grags pa dang //",
    "NK118(se)001:523": "gsar ma'i bzhed srol dpag tu med na yang //",
    "NK118(se)001:524": "rgyud sde spyi yi dam tshig 'dir 'chad do //",
    "NK118(se)001:525": "ngo bo sgo gsum thabs shes kyis zin par //",
    "NK118(se)001:526": "bsdams pa'i tshul khrims so so'i ring lugs bzhin //",
    "NK118(se)001:527": "dbye ba bya spyod rnal 'byor bla med bzhir //",
    "NK118(se)001:528": "rtsa ltung bcu bzhi so sor grangs nges pa //",
    "NK118(se)001:529": "dus kyi 'khor lor bshad pa gzhan du blta //",
    "NK118(se)001:530": "bla med lugs la brtul zhugs nyi shu lnga //",
    "NK118(se)001:531": "rigs lnga'i sdom pa rtsa ltung bcu bzhi dang //",
    "NK118(se)001:532": "sbom po dang ni rdzogs pa chen po'i srol //",
    "NK118(se)001:533": "dang po ma thob thob pa'i tshul bshad pa //",
    "NK118(se)001:534": "rdul tshon dang ni de bzhin b+ha ga dang //",
    "NK118(se)001:535": "kun rdzob don dam byang sems dkyil 'khor bzhir //",
    "NK118(se)001:536": "bum pa gsang ba shes rab bzhi pa'i dbang //",
    "NK118(se)001:537": "mtshan nyid ldan pa'i slob bur rim par bskur //",
    "NK118(se)001:538": "sad rmi gnyid 'thug snyoms 'jug gnas skabs bzhis //",
    "NK118(se)001:539": "bskyed pa'i sgo gsum shes bya'i dri ma sbyang //",
    "NK118(se)001:540": "bskyed rim gtum mo dpe don ye shes gnyis //",
    "NK118(se)001:541": "sgom dang sku bzhi thob pa'i nus rung bya //",
    "NK118(se)001:542": "dang po gnas gsum rdo rje gsum bskyed nas //",
    "NK118(se)001:543": "tha ma dbang bzhi yongs su rdzogs pa'i tshe //",
    "NK118(se)001:544": "rig 'dzin sdom pa thob cing de yi rjes //",
    "NK118(se)001:545": "khas blangs sdom dang dam tshig bslab la 'bad //",
    "NK118(se)001:546": "bar du mi nyams bsrung ba'i thabs bshad pa //",
    "NK118(se)001:547": "thog ma'i brtul zhugs dus kyi 'khor lo las //",
    "NK118(se)001:548": "gsod rdzun rku dang 'dod log chang 'thung ba //",
    "NK118(se)001:549": "spang bya bslab pa'i gzhi lnga spang zhes gsungs //",
    "NK118(se)001:550": "tshe lo kha na ma tho'i zas za dang //",
    "NK118(se)001:551": "ngan tshig 'byung po lha min chos bslab pa //",
    "NK118(se)001:552": "rnam pa lnga ni bya ba min lnga'o //",
    "NK118(se)001:553": "ba lang byis pa skyes pa bud med dang //",
    "NK118(se)001:554": "mchod rten bsnun pa gsod pa lnga ru grags //",
    "NK118(se)001:555": "dge grogs rje bo sangs rgyas dge 'dun dang //",
    "NK118(se)001:556": "bla mar khong khro sgom rnams 'khu ba lnga //",
    "NK118(se)001:557": "gzugs sgra dri ro reg bya yul lnga la //",
    "NK118(se)001:558": "mig dang rna ba sna lce lus dbang lnga //",
    "NK118(se)001:559": "zhen par mi byed brtul zhugs nyer lnga'o //",
    "NK118(se)001:560": "thun mong gyur pa rigs lnga'i sdom pa lnga //",
    "NK118(se)001:561": "smon 'jug gnyis dang tshul khrims rnam pa gsum //",
    "NK118(se)001:562": "slob pa sangs rgyas rnal 'byor sdom pa'o //",
    "NK118(se)001:563": "rdor dril phyag rgya bla mar bzung rdo rje //",
    "NK118(se)001:564": "nor chos mi 'jigs byams sbyin rin chen 'byung //",
    "NK118(se)001:565": "phyi nang gsang ba'i theg 'dzin pad+ma'i rigs //",
    "NK118(se)001:566": "mchod gtor las rim 'dzin pa las kyi'o //",
    "NK118(se)001:567": "khyad par srog gcod rdo rje'i rigs yin te //",
    "NK118(se)001:568": "zhing bcu tshang dang rlung dang rtog pa yin //",
    "NK118(se)001:569": "rin chen rigs la ma byin len pa ni //",
    "NK118(se)001:570": "nor dang bud med theg chen zab mo'i chos //",
    "NK118(se)001:571": "rang dang gzhan don sgrub la dgongs pas gsungs //",
    "NK118(se)001:572": "pad+ma'i rigs la las chos dam tshig dang //",
    "NK118(se)001:573": "phyag rgya che ste bud med bsten par gsungs //",
    "NK118(se)001:574": "las kyi rigs la rdzun du smra gsungs pa //",
    "NK118(se)001:575": "bdag dang sems can mi dmigs bden med ston //",
    "NK118(se)001:576": "'khor lo'i rigs la chang dang sha lnga dang //",
    "NK118(se)001:577": "yul kun bsten gsungs phyi nang gsang ba'i theg /",
    "NK118(se)001:578": "rim pa ma nyams spyod pa bla med lugs //",
    "NK118(se)001:579": "rtsa ba'i ltung ba bcu bzhi bstan pa ni //",
    "NK118(se)001:580": "slob dpon rnam gsum snying nas smod pa dang //",
    "NK118(se)001:581": "brnyas dang thugs dkrugs ltung ba'i sgo kun las //",
    "NK118(se)001:582": "shin tu lci phyir 'di nyid dang por bshad //",
    "NK118(se)001:583": "blang dor gnas ston bde bar gshegs pa'i bka' //",
    "NK118(se)001:584": "bla mas gsungs shing rang gis go bzhin du //",
    "NK118(se)001:585": "khyad gsod mi mthun spyod 'brel bka' 'das gnyis //",
    "NK118(se)001:586": "spyi ring nye dang nang 'dres spun la khros //",
    "NK118(se)001:587": "'khon 'dzin phrag dog brnyas sogs gsum pa'o //",
    "NK118(se)001:588": "sems can bde ba kun dang bral na bsam //",
    "NK118(se)001:589": "snying nas byams pa btang ba bzhi pa'o //",
    "NK118(se)001:590": "'dod chags sems kyis gnas skabs ma yin par //",
    "NK118(se)001:591": "bsam bzhin khu ba 'byin dang sems can la //",
    "NK118(se)001:592": "byang chub sems bskyed btang ba lnga pa yin //",
    "NK118(se)001:593": "lam 'tshol mu stegs lam zhugs nyan rang dang //",
    "NK118(se)001:594": "lam chen theg chen grub mthar smod na drug /",
    "NK118(se)001:595": "snod dang cho ga ma byas ma rdzogs dang //",
    "NK118(se)001:596": "nyams dang zab mos 'jigs lngar gsang sgrog bdun //",
    "NK118(se)001:597": "phung lnga sangs rgyas lnga la brnyas pa yin //",
    "NK118(se)001:598": "smod dang gdung ba bskyed na brgyad pa yin //",
    "NK118(se)001:599": "gzhi lam 'bras bu'i rang bzhin dag pa la //",
    "NK118(se)001:600": "dkri bar the tshom za bar dgu par bshad //",
    "NK118(se)001:601": "bsgral ba'i zhing bcu tshang ba nus bzhin du //",
    "NK118(se)001:602": "mi sgrol ba dang byams par byed na bcu //",
    "NK118(se)001:603": "ming sogs bral la dngos dang dngos med rtog /",
    "NK118(se)001:604": "rtog ges 'jal bar byed na bcu gcig pa'o //",
    "NK118(se)001:605": "dad gsum ldan pa'i sems can don mi byed //",
    "NK118(se)001:606": "sems mi bsrung dang bslu ba bcu gnyis pa //",
    "NK118(se)001:607": "skabs babs yo byad longs spyod dam tshig rdzas //",
    "NK118(se)001:608": "dus tshod 'brel kyang mi bsten bcu gsum pa //",
    "NK118(se)001:609": "spyi dang bye brag la ltos shes rab ma //",
    "NK118(se)001:610": "ngos lkog snying tshim smad go bcu bzhi pa'o //",
    "NK118(se)001:611": "da ni yan lag sbom po'i ltung ba bshad //",
    "NK118(se)001:612": "dbang dang dam tshig ma smin rig ma bsten //",
    "NK118(se)001:613": "tshogs kyi 'khor lo'i dus su lus ngag rtsod //",
    "NK118(se)001:614": "ma gsungs rig mar rang stobs bdun rtsi len //",
    "NK118(se)001:615": "snod ldan slob mar gsang sngags mi ston dang //",
    "NK118(se)001:616": "dad ldan chos 'dri ba la chos gzhan ston //",
    "NK118(se)001:617": "nyan thos nang du zhag bdun longs par bsdad //",
    "NK118(se)001:618": "rnal 'byor ye shes mi ldan sngags par rlom //",
    "NK118(se)001:619": "snod min la bshad yan lag ltung ba brgyad //",
    "NK118(se)001:620": "bsnyen sogs ma byas dbang rab las sogs 'jug /",
    "NK118(se)001:621": "phyi chos mos la lus kyi phyag rgya bstan //",
    "NK118(se)001:622": "sdom pa gnyis kyi bcas las dgos med 'da' //",
    "NK118(se)001:623": "zhes sogs sbom po'i ltung ba du ma rnams //",
    "NK118(se)001:624": "yod kyang nyes pa chung zhes dus 'khor bshad //",
    "NK118(se)001:625": "khyad pa snga 'gyur rdzogs pa chen po'i srol //",
    "NK118(se)001:626": "rtsa ba bla ma'i sku gsung thugs gsum la //",
    "NK118(se)001:627": "dgu dgur phye ba nyi shu rtsa bdun dang //",
    "NK118(se)001:628": "yan lag dam tshig nyi shu rtsa lnga ni //",
    "NK118(se)001:629": "ta na ga na ma byin len dang rdzun //",
    "NK118(se)001:630": "ngag 'khyal rnams ni spyad par bya ba lnga //",
    "NK118(se)001:631": "'dod chags zhe sdang gti mug nga rgyal dang //",
    "NK118(se)001:632": "phrag dog lnga ni mi spang dam tshig lnga //",
    "NK118(se)001:633": "dri chen dri chu rak+ta m+aam sa dang //",
    "NK118(se)001:634": "rdo rje zil pa dang du blang ba lnga //",
    "NK118(se)001:635": "phung lnga 'byung lnga yul lnga dbang po lnga //",
    "NK118(se)001:636": "kha dog lnga rnams lha ru shes pa lnga //",
    "NK118(se)001:637": "de bzhin gshegs dang rdo rje rin po che //",
    "NK118(se)001:638": "pad+ma las rigs bsgrub bya lnga rnams ni //",
    "NK118(se)001:639": "dus tshod 'brel ba'i spyod pas dgongs pa blang //",
    "NK118(se)001:640": "de sogs dam tshig rnam gzhag mang gsungs pa //",
    "NK118(se)001:641": "rtsa ba yan lag bcas 'dir ma 'dus med //",
    "NK118(se)001:642": "mdor na rang lus rdo rje gsum shes na //",
    "NK118(se)001:643": "sngags kyi dam tshigs sa ya 'bum sde 'dus //",
    "NK118(se)001:644": "skye ba'i rten ni nyin bzhin bram ze gsod //",
    "NK118(se)001:645": "mtshams med lnga byed la sogs kun la'o //",
    "NK118(se)001:646": "tha mar nyams na gso ba'i tshul bshad pa //",
    "NK118(se)001:647": "ltung mtshams mi shes bla ma sogs mi gus //",
    "NK118(se)001:648": "bag med spyod cing nyon mong mang ba bzhi //",
    "NK118(se)001:649": "ltung ba 'byung ba'i sgo bzhir thogs med bzhed //",
    "NK118(se)001:650": "de yi gnyen por bslab byar bslab pa dang //",
    "NK118(se)001:651": "kun la gus bskyed rtag par dran shes bsten //",
    "NK118(se)001:652": "nyon mongs gang che'i gnyen po 'bad de bslab //",
    "NK118(se)001:653": "spang bya bzhi'i steng brjed ngas dran mi gsal //",
    "NK118(se)001:654": "gnyis bsnan dam tshig nyams pa'i rgyu drug ces //",
    "NK118(se)001:655": "dpal ldan sdom pa'i rgyud las gsal bar gsungs //",
    "NK118(se)001:656": "kun la yul bsam sbyor ba mthar thug gam //",
    "NK118(se)001:657": "kun slong nyon mongs gang 'gal der shes dang //",
    "NK118(se)001:658": "lus ngag sbyor byas dngos gzhi bar chod pa //",
    "NK118(se)001:659": "ma 'khrul spyad dang 'gyod med bshags tshad 'das //",
    "NK118(se)001:660": "pham pa zhes brjod dngos gzhi ma tshang na //",
    "NK118(se)001:661": "thun 'das ltung ba zhes brjod lhag ma ltar //",
    "NK118(se)001:662": "rim pas dman na sbom po ltung byed dang //",
    "NK118(se)001:663": "nyes byas ltung ba'i gzugs brnyan shes par bya //",
    "NK118(se)001:664": "na dang dbang nyams bya ba gzhan gyis dang //",
    "NK118(se)001:665": "don chen skye med brtan dang dgos ldan dang //",
    "NK118(se)001:666": "nus rnyed gnang dang bka' bsgo bar chad las //",
    "NK118(se)001:667": "nyes pa med ces snying po rgyan las gsungs //",
    "NK118(se)001:668": "de ltar nyin mtshan thun la lan drug tu //",
    "NK118(se)001:669": "spang blang dam tshig gnas la sgrims te dpyad //",
    "NK118(se)001:670": "drug cha 'das na thun tshod 'das zhes bya //",
    "NK118(se)001:671": "zhag gcig zla gcig lo gcig lo gnyis 'das //",
    "NK118(se)001:672": "'gal nyams 'das ral zhes brjod de dag kyang //",
    "NK118(se)001:673": "snying nas bshags na gsor rung phyi rim lci //",
    "NK118(se)001:674": "lo gsum 'das na gsor mi rung ba yin //",
    "NK118(se)001:675": "dbang bdun thob la lha grangs re re la //",
    "NK118(se)001:676": "bzlas pa sum khri drug stong byas pas sbyang //",
    "NK118(se)001:677": "bum gsung thob nyams sngon du chad las sbyang //",
    "NK118(se)001:678": "de rjes dkyil 'khor zhugs la dbang bzhi len //",
    "NK118(se)001:679": "sher dbang tshig dbang thob nyams bskyed rim dang //",
    "NK118(se)001:680": "'pho med tshul khrims rdzogs pa'i rim pa dang //",
    "NK118(se)001:681": "rang rgyud byin rlabs ma gtogs gzhan mi 'dag /'gal na tshogs 'khor nyams na bdog pas bskang //",
    "NK118(se)001:682": "'das na bu dang chung ma nor sogs dang //",
    "NK118(se)001:683": "ral na rang gi srog gis gso bar bshad //",
    "NK118(se)001:684": "snying po rgyan las gso ba'i cho ga ni //",
    "NK118(se)001:685": "tshogs zhing la bshags dral ba'i sngags rgya dang //",
    "NK118(se)001:686": "bkru ba'i rim pa gtum mo'i mes sreg dang //",
    "NK118(se)001:687": "mi dmigs bsgom dang dbang bzhi blang ba dang //",
    "NK118(se)001:688": "tshogs su zhu dang rten la smre ba dang //",
    "NK118(se)001:689": "man+dala 'bul dang mchod rten bya ba dang //",
    "NK118(se)001:690": "me la sbyang dang gtor ma gtong ba dang //",
    "NK118(se)001:691": "gsang sngags bzla dang zab mo'i bsam gtan dang //",
    "NK118(se)001:692": "srog skyob bka' klog bla ma bsten pa dang //",
    "NK118(se)001:693": "bdag 'jug rgyal ba'i yig brgya dus bzang bzla //",
    "NK118(se)001:694": "phung po gsum pa rdor sems bla ma dang //",
    "NK118(se)001:695": "thig le phra mo'i rnal 'byor bsgom pas gso //",
    "NK118(se)001:696": "glang chen rab 'bog rgyud las gsungs pa yi //",
    "NK118(se)001:697": "rnal 'byor spyi khrus 'gyod tshangs dong sprug gi //",
    "NK118(se)001:698": "bshags pas mi 'dag med phyir nyams su blang //",
    "NK118(se)001:699": "ma bshags tshe 'dir yid mi 'ong bas mnar //",
    "NK118(se)001:700": "phyi ma rdo rje'i dmyal ba zhes bya ba //",
    "NK118(se)001:701": "mnar med do zla med pa'i gnas su skye //",
    "NK118(se)001:702": "ma nyams ring mtha' skye ba bcu drug gam //",
    "NK118(se)001:703": "myur na tshe 'adi'am 'chi kha bar do ru //",
    "NK118(se)001:704": "thun mong grub pa brgyad dang dbang phyug brgyad //",
    "NK118(se)001:705": "mchog gi dngos grub kha sbyor bdun ldan thob //",
    "NK118(se)001:706": "de phyir rang gzhan don gnyis lhun gyis grub //",
    "NK118(se)001:707": "gsang sngags rig 'dzin sdom pa'i rim par phye ba ste bzhi pa'o ////",
    "NK118(se)001:708": "de lta'i sdom gsum gang zag rgyud gcig la //",
    "NK118(se)001:709": "rang ldog ma 'dres dgag dgos yongs su rdzogs //",
    "NK118(se)001:710": "ngo bo gnas 'gyur yon tan yar ldan pas //",
    "NK118(se)001:711": "gnad kyis mi 'gal dus skabs gang gtsor spyad //",
    "NK118(se)001:712": "de yang blang yul bsam pa cho ga rnams //",
    "NK118(se)001:713": "so so'i nges phyir rang ldog ma 'dres yin //",
    "NK118(se)001:714": "dgag bya nyon mongs dgos pa mi 'ching bar //",
    "NK118(se)001:715": "rang rang lam gyi ngos nas yongs su rdzogs //",
    "NK118(se)001:716": "spong bsgyur lam du byed pa so so yang //",
    "NK118(se)001:717": "nyon mongs rang mtshan spong bar mkhas rnams mthun //",
    "NK118(se)001:718": "so thar kun slong sems bskyed kyis zin na //",
    "NK118(se)001:719": "nyes spyod sdom pa zhes bya'i tshul khrims yin //",
    "NK118(se)001:720": "dbang thob rdo rje 'dzin pa'i sdom par 'gyur //",
    "NK118(se)001:721": "de phyir ngo bo gnas 'gyur yin no zhes //",
    "NK118(se)001:722": "'bum phrag lnga pa'i lung gis gsal bar grub //",
    "NK118(se)001:723": "'jig rten rnal 'byor rnal 'byor blo khyad kyis //",
    "NK118(se)001:724": "gong ma gong mas gnod phyir 'og ma yi //",
    "NK118(se)001:725": "yon tan yar ldan 'og ma zil gyis gnon //",
    "NK118(se)001:726": "'du shes gsum gyis 'khrig na rnal 'byor de //",
    "NK118(se)001:727": "yul bsam sbyor ba mthar thug ma tshang bas //",
    "NK118(se)001:728": "rmi lam ji bzhin gnad kyis 'gal mi srid //",
    "NK118(se)001:729": "sdig to mi dge'i phyogs dang tshogs pa'i gseb //",
    "NK118(se)001:730": "'og ma gtsor spyod 'dod pas dben pa dang //",
    "NK118(se)001:731": "spyod pa'i dus dang dben par gsang sngags spyad //",
    "NK118(se)001:732": "nang ma 'dom na ma 'dres yongs rdzogs bsrung //",
    "NK118(se)001:733": "'dom na dgag dgos brtsi zhes mkhas rnams bzhed //",
    "NK118(se)001:734": "las dang po dang rnal 'byor grub thob dang //",
    "NK118(se)001:735": "thams cad mkhyen pa'i spyod pa gang yin pa //",
    "NK118(se)001:736": "dus tshod 'brel bar dgos zhes dus 'khor bshad //",
    "NK118(se)001:737": "yon tan gzhi rten so thar gang nus steng //",
    "NK118(se)001:738": "byang chub sems bskyed sngags kyi yan lag yin //",
    "NK118(se)001:739": "smin byed dbang thob sdom gsum mig ltar bsrung //",
    "NK118(se)001:740": "gdan gsum lha ru shes pa'i bskyed rim dang //",
    "NK118(se)001:741": "mtshan bcas mtshan ma med pa'i rdzogs rim bsgom //",
    "NK118(se)001:742": "nye rgyu'i spyod pas rim bzhin mtshan sbyar na //",
    "NK118(se)001:743": "'adi'am 'chi kha dang ni bar do ru //",
    "NK118(se)001:744": "rang bzhin sprul sku'i zhing du rdzogs 'tshang rgya //",
    "NK118(se)001:745": "sdom gsum spyir dpyad pa'i rim par phye ba ste lnga pa'o ////",
    "NK118(se)001:746": "ding sang ma sbyangs mu cor smra ba brgyas //",
    "NK118(se)001:747": "rang gi ye shes rdul tsam ma rtogs par //",
    "NK118(se)001:748": "rang bzo'i cho gas rmongs rnams tshim pa'i dus //",
    "NK118(se)001:749": "skyabs de bsams kyin snying nas mchi ma bku //",
    "NK118(se)001:750": "mdo sngags lam rnams mu med 'gro ba'i phyiir //",
    "NK118(se)001:751": "tshang lang ma nor lam 'di rgyal bas gsungs //",
    "NK118(se)001:752": "gangs can 'di na de dag phyogs rer 'dzin //",
    "NK118(se)001:753": "gcig tu sems kyang sdom gsum ming tsam lus //",
    "NK118(se)001:754": "'di ni mkhas grub du ma'i legs bshad las //",
    "NK118(se)001:755": "sgrims po'i blo yis phyogs gcig dag tu bkod //",
    "NK118(se)001:756": "de phyir nongs pa'i dri ma med snyam rlom //",
    "NK118(se)001:757": "dge des kun bzang go 'phang myur thob shog /",
    "NK118(se)001:758": "ces sdom gsum rnam nges tshig gis rim par phye",
    "NK118(se)001:759": "ba 'di gangs ri'i phreng bas bskor ba'i yul ljongs",
    "NK118(se)001:760": "lho phyogs kyi rgyud du byung ba nges par 'byung",
    "NK118(se)001:761": "ba'i bsam pa can mnga' ris kyi pan+di ta pad+ma",
    "NK118(se)001:762": "dbang gi rgyal pos bkod pa /",
    "NK118(se)001:763": "phyogs dus thams cad du rang bzhin rdzogs pa chen"
}